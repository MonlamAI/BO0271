ཁེ་ལས་གསར་གཉེར་སྐོར་བྱི་ཉམས་མྱོང་གླེངས་པ།
ཨ་རིའི་སྲིད་འཛིན་ཁྲི་རཱམ་ཕིས་བརྩམས


བྷི་རཱ་ཁི་ཨོ་བྷ་མའི་འོས་ཤོག་གིས་ཨ་རི་བ་སྔར་དང་

མ་འདྲ་བའི་ལམ་གཞན་ཞིག་ཏུ་འཁྲིད་པར་འགྱུར།
མ་འོངས་པ་ནི་རང་གི་རྨི་ལམ་གྱི་མཛེས་སྡུག་ལ་ཡིད་ཆེས་བྱེད་མཁན་གྱི་སྐྱེས་བུ་
རྣམས་ལ་དབང་ངེས་ཡིན།
ཨེ་ལེ་ནོར་རོས་ས་ཝིལ་ཁྲིས།
དེ་ཡང་སྤྱི་ལོ༢༠༠༨སྤྱི་ཟླ ༡༡ ནང་གི་ཨ་རིའི་སྲིད་འཛིན་འོས་
བསྡུ་གྲུབ་རྗེས། ནེའུ་ཡོག་གསར་ཁང་གི་བརྒྱུད་ལམ་དང་བོའི་
མདོ་འཛིན་པ་སྒྲ་མེ་ནེ་ཁི་ཁཱ་ཁྲུར་ལགས་ཀྱིས། “གྲོང་ཁྱེར་
ནང་གི་ཚོམས་ཁང་། ” ཞེས་པའི་ལེ་ཚན་ནང་ངར་བཅར་འདྲི་
བྱས་ཤིང་། ངེད་གཉིས་གནད་དོན་ཚ་བོ་འགའི་སྐོར་ལ་ཁ་བརྡ་
གློད། སྐབས་དེར་ཁོང་གིས་ཕྲན་ནི་མི་ཚོས་ད་བར་དུ་དོ་སྣང་མ་
བྱུང་བའི་སྐྱེས་བུ་སྒེར་ཚུགས་ཅན་ཞིག་ཡིན་པར་འགྲེལ་བརྗོད་
གནང༌། གཞན་ཡང་། བརྒྱུད་ལམ་དང་བོ་ཞེས་པ་ནི་ནེའུ་ཡོག་
ཏུ་ཁྱབ་རྒྱ་ཆེ་བའི་གསར་འགྱུར་རྐྱང་བའི་ལེ་ཚན་ཞིག་རེད་ལ།
སྐུ་ཞབས་སྒྲ་མེ་ནེ་ཁི་ལགས་ཀྱང་མདོ་འཛིན་པ་འཇོན་ཐང་
ཅན་ཞིག་གོ། ། མདོ་འཛིན་པ་སྒྲོ་མེ་ནེ་ཁིས་ང་ལ་སྲིད་འཛིན་
འོས་བསྡུའི་སྐོར་གྱི་དྲི་བ་བཏོན། ངས་ཀྱང་བློ་གཟུ་བོར་གནས་
ཏེ་ཁོ་ལ་དྲིས་ལན་བྱིན། སྐབས་དེའི་སྲིད་འཛིན་འོས་མི་རྨི་ཁན་
ནི་གནས་སྟངས་སྐྱོ་བོ་ཞིག་གི་འོག་ཏུ་གདའ། ཡང་ཅིག་
བཤད་ན། སྲིད་འཛིན་ཟུར་བ་བྷོའུ་ཤུར་འཇོན་ཐང་མེད་པའི་
རྐྱེན་གྱིས་ཨ་རི་ལ་ཇི་སྲིད་ཨེ་སིན་ཧཱ་ཝིར་ལྟ་བུའི་སྲིད་འཛིན་
ཞིག་མ་བྱུང་བ་དེ་སྲིད་དུ་སྤྱི་མཐུན་ཤོག་ཁག་ཀྱང་གནས་
སྟངས་ཛ་དྲག་ཅིག་གི་ནང་དུ་ལྷག་ངེས་རེད། གང་ལྟར། ད་
ལྟའི་སྲིད་འཛིན་ཟུར་བ་བྷོའུ་ཤུ་ནི་ངེས་པ་དོན་གྱིས་ཨ་རི་
དང་སྤྱི་མཐུན་ཤོག་ཁག་གཉི་གའི་ཆག་སྒོ་ཞིག་ཏུ་གྱུར་པ་རེད།
སྐབས་དེར་མདོ་འཛིན་པས་ངར་བྷི་རཱ་ཁི་ཨོ་བྷ་མའི་སྐོར་གྱི་
དྲི་བ་དྲིས་བྱུང་། ངས་ཨོ་བྷ་མ་ནི་ངེས་པར་དུ་སྲིད་འཛིན་
རླབས་ཆེན་ཞིག་ཏུ་འགྱུར་རྒྱུ་ཧ་ཅང་གལ་ཆེ། གང་ཞེ་ན། རང་
རེའི་མེས་རྒྱལ་ནི་སྤྱི་ལོ༡༩༢༩ལོ་ནས་རྒུད་པར་གྱུར་ཅིང་། ད་ལྟ་
ད་དུང་ཡང་གནས་སྟངས་སྐྱོ་བོའི་འོག་ཏུ་ལྷག་ཡོད། དེ་བས།
ཨོ་བྷ་མ་ལ་གདམ་ཀ་གཅིག་ལས་མེད། དེ་ནི་ཁོས་ངེས་པར་དུ
སྲིད་འཛིན་ཡག་པོ་ཞིག་འཁྱོངས་རྒྱུ་དེ་རེད། མདོར་ན། ད་
ཐེངས་ཁོ་ལ་སྲིད་འཛིན་རླབས་ཆེན་ཞིག་བྱ་རྒྱུའི་གོ་སྐབས་བྱུང་
ཡོད།
ཁོང་གིས་འགལ་རྐྱེན་མང་བོ་བཟློགས་ཏེ། ལོ་གཅིག་ནང་
བསྒྲུབས་པའི་བྱ་བའི་གྲུབ་འབྲས་ཤིན་ཏུ་རྨད་དོ། །ཡང་ཅིག་
བཤད་ན། གལ་ཏེ་སྐྱེ་བོ་ག་གེ་མོས་སྔོན་ཆད་ང་ལ། མི་རིགས་
ནག་པོའམ་ཡང་ན་བུད་མེད་ཅིག་ཨ་རིའི་སྲིད་འཛིན་ལ་འདུག་
ཐུབ་པའི་ཉིན་མོ་ཞིག་འཆར་སྲིད་དམ། ཞེས་དྲིས་ཚེ། ངས་དེར་
ད་དུང་དཀའ་ཡང་། གཞུག་ཕྱོགས་དེ་འདྲའི་ཉིན་མོ་ཞིག་འཆར་
ཐུབ་ངེས་ཡིན། ཞེས་དྲིས་ལན་བརྒྱབས་པར་གདོན་མི་ཟ། གང་
ཞེ་ན། སྐྱེ་བོ་གང་ཞིག་ལ་སེམས་ཤུགས་དང་གོ་སྐབས། སྤྱང་
གྲུང་སུམ་འཛོམས་བྱུང་ཚེ། བྱ་བ་གང་ཡང་དམིགས་བསལ་གྱི་
ལམ་ནས་མངོན་འགྱུར་བྱེད་ཐུབ་པ་བྷི་རཱ་ཁི་ཨོ་བྷ་མས་ང་ཚོར་
ར་སྤྲོད་གནང་ཡོད།
སྤྱི་ལོ ༢༠༠༨ སྤྱི་ཟླ ༡༠ ནང་ཨ་རིའི་གཞུང་ལ་སྒྲོ་ལོར་ཐེར་
འབུམ ༢༣༧གྱི་བུ་ལོན་ཡོད་ཚུལ་གྱི་ཁྱབ་བསྒྲགས་སྤེལ་ཟིན་པས།
ད་ལྟ་སྐུ་ཞབས་ཨོ་བྷ་མ་བགྲོད་སའི་ལམ་བུ་དེ་ནི་མི་རྣམས་
ཀྱིས་ཡིད་སྨོན་བྱ་སའི་སླ་ལམ་ཞིག་ག་ལ་ཡིན། འོན་ཀྱང༌།
དགའ་འོས་པ་ཞིག་ལ། ཨོ་བྷ་མ་ནི་ད་ལྟའི་ཨ་རིའི་གནས་བབ་
ལ་ཆ་རྒྱུས་ཡོད་པའི་སྐྱེས་བུ་ཞིག་ཡིན་པ་འདྲ། གང་ཞེ་ན། ངས་
ཁོང་གི་སྐད་ཆར་མཉན་རྗེས། ཁོང་ནི་དཔལ་འབྱོར་རིག་པར་
གོ་རྟོགས་སད་པའི་མི་ཞིག་རེད་ཨང་སྙམ་པའི་ཡིད་ཆེས་རྙེད་
བྱུང་། ཡང་ཅིག་བཤད་ན། ཁོང་གི་ཉེ་འཁོར་དུ་མི་ནུས་པ་ཅན་
མང་བོ་མཆིས་ཤིང་། དེ་ནི་ཁོང་ཉིད་དབུ་ཁྲིད་འཇོན་ཐང་ཅན་
ཞིག་ཡིན་པའི་རྟགས་མཚན་རེད། ཁོས་རང་ནུས་ཅི་ལྕོགས་ཀྱིས་
ཕྱག་ལས་གནང་བར་ང་ལ་ཡིད་ཆེས་ཡོད། མདོར་ན། ང་ཚོར་
ད་ལྟ་འཕྲད་བཞིན་ནམ་ཡང་ན་མ་འོངས་པར་འཕྲད་འགྱུར་གྱི་
གནད་དོན་སེལ་མཁན་གྱི་སྐྱེས་བུ་ཞིག་བྱུང་ཡོད། འདི་ནི་ང་ལ
མཚོན་ན་ཡང་དགའ་འོས་པའི་གཏམ་བཟང་ཞིག་ཅི་ལ་མིན།
སྤྱི་ཟླ ༩ ཚེས ༡༡ གི་དོན་རྐྱེན་བྱུང་རྗེས་སུ་འཛམ་གླིང་ཁྱོན་
ཡོངས་ནས་སྲིད་གཞུང་དང་མི་སྒེར་སོགས་ཀྱིས་ཨ་རི་བ་ལ་
གདུང་སེམས་མཉམ་བསྐྱེད་བྱས་པ་རེད། འོན་ཀྱང་། དུས་ཡུན་
ཐུང་ངུའི་ནང་རང་ཅག་ནི་སྐྱེ་བོ་གཞན་གྱིས་སྡང་མིག་བགྲད་
སར་གྱུར་པ་རེད། དེ་ཕྱིས་ང་ཚོ་དང་རྒྱལ་ཁབ་གཞན་གྱི་བར་
དུ་གྲོས་མོལ་མ་བྱུང་བའི་རྒྱུ་མཚན་ཅི་ཡིན་ཟེར་ན། ཁོ་ཚོ་ང་
ཚོའི་སྟེང་ལ་ཁོང་ཁྲོ་ཟ་བཞིན་ཡོད་པས་སོ། །འོན་ཀྱང་། ད་ལྟ་
ང་ཚོར་གོ་སྐབས་གསར་བ་ཞིག་ཡོད་པས། སྔོན་ཆད་དང་མི་
འདྲ་བ་རེད། གང་ཞེ་ན། ང་ཚོས་བྱ་གཞག་གསར་བ་ཞིག་གི་
དབུ་བརྩམས་ཟིན་ཅིང་། འཛམ་བུ་གླིང་གིས་ཀྱང་བྷི་རཱ་ཁི་ཨོ་
བྷ་མ་དང་ཨ་རིའི་སྲིད་གཞུང་གསར་བ་གཉིས་ལ་ཨ་གསར་
བྱེད་ཀྱིན་འདུག་ལ། ང་ཚོ་ཡང་འདི་ལྟར་མུ་ནས་མདུན་དུ་
བསྐྱོད་དགོས་སོ། །

སི་ཀྲ་ཧྥིན་ཁེངས་དང་ཁོང་གི་རྩོམ་ཡིག་དེའི་ཁྱད་ཆོས།

གཞན་གྱིས་ང་ཚོར་ཀུ་རེ་རྩེས་ན་ཆོག་མོད།ཡིན་ཡང་།ང་ཚོས་ཅིས་ཀྱང་རང་ཉིད་ལ་
ཀུ་རེ་རྩེ་མི་རུང༌།
རལ་ཧྥི་ཝལ་སྒྲོ་ཨེ་རྨུར་སཱན།
དེའང་། སྤྱིལོ༢༠༠༧སྤྱི་ཟླ༩ སྤྱི་ཚེས ༣༠ ཉིན་གྱི་ནེའུ་ཡོག་
དུས་བབ་ཀྱི་དཔེ་དེབ་བསྐྱར་ཞིབ་ཅེས་པའི་བརྩམས་ཆོས་དེ་ནི་
སྒྲུང་ཐུང་སྐོར་ལ་བྲིས་པའི་སི་ཀྲ་ཧྥིན་ཁེངས་ལགས་ཀྱི་ལྗགས་
རྩོམ་ཞིག་རེད། སི་ཀྲ་ཧྥིན་ཁེངས་ཞེས་པའི་སྐྱེས་བུ་དེ་ནི་
དཔེ་དེབ ༦༠ དང་སྒྲུང་ཐུང༤༠༠ ལ་ཉེ་བ་མཛད་མཁན་གྱི་ཕུལ་
བྱུང་རྩོམ་པ་པོ་ཞིག་ཡིན་པ་ཁྱེད་ཀྱིས་ཕལ་ཆེར་མཁྱེན་རྒྱུ་རེད།
གང་ལྟར། སྤྱི་ལོ༡༩༩༦ལོར་ཁོང་གི་སྒྲུང་ཐུང་གཅིག་ལ་ཨོ་ཧན་
རེའི་བྱ་དགའ་ཐོབ་མྱོང་། ཁོཁོང་གི་བརྩམས་ཆོས་དེའི་ནང་
དོན་ནི་དེང་དུས་ཀྱི་སྒྲུང་ཐུང་གི་གནས་བབ་ལ་དཔྱད་པ་བཏང་
བ་ཞིག་རེད། དཔེར་ན། ཁོང་གིས“ཁོ་ཚོས་ཁེངས་དྲེགས་ཆེན་པོས་
རྩོམ་སྒྲིག་པ་དང་དགེ་རྒན་སོགས་ལ་ཁ་གཏད་ནས་བྲིས་པ་ལས་ཀློག་
པ་པོ་འགངས་ཆུང་དུ་བཞག་པ་མངོན་འདུག”ཅེས་བྲིས་ཡོད། འདི་ནི་
གོ་རྒྱུ་ཅན་གྱི་གཏམ་ཞིག་རེད་ཨང་སྙམ། རྩོམ་ཡིག་དེས་ངར་རྩོམ་
འབྲིའི་དགོས་པ་དང་དེ་ཀློག་མཁན་གྱི་གང་ཟག་ནི་ག་འདྲ་ཞིག་འབྱུང་
མིན་གྱི་སྐོར་ལ་འདང་རྒྱག་ཆེན་པོ་བྱིན་མྱོང་།
ང་རང་རྩོམ་ཡིག་བྲི་བར་དགའ་བོ་ཡོད། ལར་སྒྲུང་ཐུང་ནི་ལྷུག་པོར་
བརྗོད་པའི་རྟོག་སྒྲུང་ཞིག་ཡིན་ཡང་། ངས་དེ་འགྲེལ་ནུས་པ་ཡིན།
ཡང་ཅིག་བཤད་ན། སྒྲུང་ཐུང་བརྩམ་རྒྱུ་ནི་ལས་སླ་བོ་མིན་པ་རྩོམ་
མཁན་ཀུན་གྱིས་མགྲིན་གཅིག་ཏུ་གསུང་ངེས་ཡིན། གང་ཞེ་ན། དེ་
བརྩམ་པར་ཁྱེད་ལ་ངེས་པར་དུ་ཁ་གསལ་ཞིང་གོ་བདེ་བའི་ལམ་ནས་
སྒྲུང་གཏམ་བྲི་བའི་ནུས་པ་ཡོད་དགོས་སོ། ། གཞན་དུ་ན། རྩོམ་ཡིག་བྲི་
བ་ཡང་དེ་དང་ཕྱོགས་མཚུངས་རེད། རྒྱུ་མཚན། དེ་ཡང་ཧ་ཅང་ཞིབ་
ཕྲ་དང་གསལ་བསྡུས་ལམ་ནས་བྲི་དགོས་པས་སོ། །གལ་ཏེ་ཁྱེད་རང་
སི་ཀྲ་ཧྥིན་ཁེངས་ཀྱི་བརྩམས་ཆོས་ལ་མཇལ་ཚེ། ཁྱོད་ཀྱིས་ཤོག་ལྷེ་
གཅིག་གི་ནང་ནས་ཁོང་གི་བརྩམས་ཆོས་འབྲི་བཞེངས་ཀྱི་སྒྱུ་རྩལ་དང་
བརྟན་ཚིག་གི་རིག་པ་བཀོལ་སྟངས་ཀྱི་གསང་བ་མཐོང་ངེས་ཡིན།
ཅིག་བྱས་ན་ང་ནི་སི་ཀྲ་ཧྥིན་ཁེངས་ལྟ་བུའི་རྩོམ་པ་པོ་ཞིག་ཏུ་འགྱུར་
དཀའ་མོད། འོན་ཀྱང་། ངས་ཁོ་བོའི་འཇོན་ནུས་ལ་ཡི་རང་བྱ་ཆོག
ཁྱེད་ཀྱང་ད་ལྟ་ཉིད་ལ་ཕྱུག་བདག་ཏུ་འགྱུར་དཀའ་མོད། ཡིན་ཡང་།
ཁྱེད་ཀྱིས་ཀྱང་ཁོ་བོས་ཉིན་ལྟར་སྒྲུབ་བཞིན་པའི་རྙོག་གྲ་ཆེ་བའི་བྱ་བ
འདི་ལ་ཡི་རང་བྱ་ཆོག་སྙམ། སི་ཀྲ་ཧྥིན་ཁེངས་ཀྱིས་གསུངས་ན། དེང་
དུས་སྒྲུང་ཐུང་གི་ཁྲོམ་ར་ཚད་བཀག་ཅན་དུ་གྱུར་འདུག་པས། སྒྲུང་
ཐུང་རྩོམ་མཁན་ཚོས་སྒྲུང་ཐུང་གི་ཉམས་པ་སླར་དུ་གསོ་ཕྱིར་སེམས་
ཤུགས་སྔར་ལས་ལྷག་པ་ཞིག་བསྐྱེད་པར་འཁུམས་མོད། འོན་ཀྱང༌།
ཁྱེད་ཅག་གི་བརྩམས་ཆོས་དཔར་དུ་སྐྲུན་མཁན་གྱི་རྩོམ་སྒྲིག་པ་ནི་
ཀློག་པ་པོ་མིན་ནོ་ཡིད་ལ་གཅགས་པར་རིགས་སོ། །གཞན་ཡང༌། མནོ་
བསམ་བྱ་དགོས་པ་ཞིག་ལ། ང་ཚོ་ཚང་མར་སོ་སོའི་དམིགས་ཡུལ་
གཏད་སའི་ཁྲོམ་ར་ཞིག་ཡོད་པས།། བཟོ་གྲྭ་གང་ཡིན་ཡང་འཛད་སྤྱོད་
པ་ནི་མེད་དུ་མི་རུང་ངོ་། །
མདོར་ན། སི་ཀྲ་ཧྥིན་ཁེངས་ཀྱི་བསྟན་དོན་ནི དེང་གི་སྒྲུང་ཐུང་འབྲི་
མཁན་ཚོས་བརྩམས་ཆོས་གང་དེ་པར་སྐྲུན་ཁོ་ནའི་སླད་རྩོམ་སྒྲིག་པའི་
དགོངས་པར་བསྟུན་ནས་རྩོམ་ཡིག་བྲིས་པའི་གནད་དོན་དེ་གླེང་གིན་
ཡོད། ཁོ་ཅག་གི་དམིགས་འབེན་གཉིས་པ་ནི་ཀློག་པ་པོ་རེད། དཔེར་
ན། གལ་ཏེ་རྩོམ་པ་པོས་རྩོམ་སྒྲིག་པའི་དགོངས་པར་མ་བསྟུན་ཚེ།
བརྩམས་ཆོས་ལེགས་འབྲིང་གང་ཡིན་ཡང་ཀློག་པ་པོའི་སྤྱན་ལམ་དུ་
བསྟར་བའི་སྐལ་བ་འབྱུང་མི་དཔེ། དེ་བས། སྔོན་ལ་རྩོམ་སྒྲིག་པའི་
དགོངས་པར་ཉམས་འཇོག་དགོས། ངས་བསམས་ན། འདི་ནི་འཇུག་སྒོ་
ལེགས་པོ་ཞིག་རེད་སྙམ། འོན་ཀྱང་། ངས་སི་ཀྲ་ཧྥིན་ཁེངས་ཀྱི་བཞེད་
པ་ཡང་ཤེས་ཡོད། ཁོང་གི་དགོངས་པར། རྩོམ་མཁན་གང་ཞིག་གིས་
རྩོམ་སྒྲིག་པ་དང་ཀློག་པ་པོ། ད་དུང་དགེ་རྒན་སོགས་ཏེ། གང་ཟག་
གཞན་གྱི་ཁམས་ལ་བསྟུན་ནས་བྲིས་པའི་བརྩམས་ཆོས་འདིའི་རིགས་
ནི་རྡོ་ཆག་བཙན་སྒྲིག་ལྟ་བུར་སྣང་།
ངས་མི་གཞན་ལ་གླ་བྱའི་གནས་སྡོད་ཁང་བརྩེགས་ཤིག་
བསྐྲུན་ཚེ། ཐོག་མར་དེར་སྡོད་མཁན་གྱི་མི་ག་འདྲ་ཞིག་ཡིན་པར་
བསམ་བློ་གཏང་ངེས། མདོར་ན། བརྡ་ཁྱབ་སྤེལ་བའམ་དངོས་སུ་སྡོད
ཁང་གླ་སའི་ཞབས་ཕྱིའི་ལྟེ་བ་འཛུགས་མཁན་སོགས་ཁེ་ལས་པ་གཞན་
དག་དང་འདྲ་བར། ངས་ཀྱང་སྔོན་ལ་དེར་སྡོད་མཁན་གྱི་མི་གྲངས་ལ་
ཚོད་རྩིས་ཤིག་རྒྱག་པ་ཡིན། ཡང་ཅིག་བཤད་ན། གནས་ཚུལ་ལ་གསལ་
ཁ་འཐོན་ཕྱིར། ངས་ཁང་བརྩེགས་དེར་འདུག་མཁན་གྱི་མི་ག་ཙམ་
ཡོད་དམ།ཞེས་ཁོ་ཚོར་བཀའ་འདྲི་གནང་དགོས་པ་རེད། གང་ལྟར། ད་
ལྟ་ང་མིང་གྲགས་ཆེན་པོར་ཆགས་ཡོད། ངའི་མིང་གི་དཔེ་ཚད་ཀྱང་
གསེར་དང་མཉམ་ཡོད། དཔེར་ན། ད་ལྟ་ཁྲི་རཱམ་ཕུ་ཞེས་པའི་མིང་
འདི་ནི་རྒྱུ་དཔེ་གང་འཚམ་ཞིག་གི་ཚད་ཤིང་ལ་འཇོག་རུང་། དེ་བས།
འདིའི་སྐོར་ལ་ངས་སྐད་ཆ་མང་བོ་བཤད་དགོས་དོན་མེད། སི་ཀྲ་ཧྥིན་
ཁེངས་ཀྱིས་“དཔེ་ཚོང་ཁང་ཚོས་སྒྲུང་ཐུང་གི་དཔེ་དེབ་དག་ནི་དཔེ་
སྒྲོམ་གྱི་ཆེས་ཞབས་ལ་བཞག་ཡོད་པ་འདྲ། ད་ལྟའི་ཨ་རིའི་སྒྲུང་ཐུང་གི་
གནས་བབ་ནི་ཤི་མ་གསོན་གྱི་ཚད་ལ་བསླེབས་ཡོད། དེ་ནི་མར་མེ་
སྣུམ་ཟད་ཅིག་གི་དཔེ་རུ་བགྲང་ཆོག”ཅེས་གསུངས། དེའི་རྒྱུ་རྐྱེན་གཙོ་
བོ་ནི་སྒྲུང་ཐུང་དཔེ་དེབ་ཀྱི་ཁྲོམ་ར་ཇེ་ཆུང་དུ་འགྲོ་བཞིན་པས་ལོས་
ཡིན་སྙམ། ངས་བསམས་ན་ཁོང་གིས་སྒྲུང་ཐུང་རྩོམ་མཁན་ཚོས་
བརྩམས་ཆོས་དེ་དག་པར་སྐྲུན་ཁོ་ནའི་སླད་དུ་བྲིས་པ་ལས། ཀློག་པ་
པོའི་བསམ་སྤྱོད་མཐོར་འདེགས་ཀྱི་ཆེད་དུ་མིན་པ་རྟོགས་རྗེས། གཟོད་
སྒྲུང་ཐུང་གི་གནས་བབ་ལ་ཞིབ་འཇུག་དཔྱིས་ཕྱིན་པ་ཞིག་གནང་ཡོད་
སྙམ། མདོར་ན། གལ་ཏེ་ངས་ཀྱང་རང་རྩོམ་ལ་དཔྱད་པ་གཏོང་མཁན་
གྱི་སྐྱེ་བོ་དེ་དག་གི་དགོངས་པར་བསྟུན་ནས་རྩོམ་བྲིས་ཚེ། དེ་ནི་ང་
རང་ཉིད་མཐོང་ཆུང་བྱས་པར་མ་ཟད་ཕ་རོལ་བོར་ཡང་དམའ་འབེབ་
བྱས་པར་འདོད། རྒྱུ་རྐྱེན་འདིའི་དབང་གིས་ངར་དགའ་མོས་བྱེད་
མཁན་གྱི་རིགས་གཅིག་དང༌། ཁྲོ་གཉེར་སྟོན་མཁན་གྱི་རིགས་གཅིག
བཅས་བྱུང་བ་ཡིན། བར་སྐབས་ཤིག་ལ་ཨ་རིའི་དུས་བབ་ཀྱི་རྩོམ་ཡིག་
དཔྱད་འདེམ་པ་སྐུ་ཞབས་ཧིར་བྷིར་རྨོས་ཆམ་ཕི་ལགས་ཀྱིས་“ང་ནི་
རང་གི་རྩོམ་ཡིག་ལ་དག་ཐེར་རམ་དཔྱད་འཇོག་བྱེད་མཁན་རྣམས་
གནང་མེད་དུ་འཇོག་མཁན་ཞིག་མ་ཡིན་པར། གཟབ་ནན་གྱིས་དེ་
དག་ལ་དོ་སྣང་བྱེད་མཁན་གྱི་མི་ཞིག་ཡིན།”ཞེས་གསུངས། ང་ནི་ཁོང་
གི་སྐད་ཆ་འདིར་མོས་མཐུན་ཡོད། དེ་ནི་སྒྲུང་ཐུང་གི་ལས་དབང་དང་
འབྲེལ་བའི་སྐད་ཆ་ཞིག་ཆགས་ཚེ། སྐུ་ཞབས་ཧིར་བྷིར་རྨོས་ཆམ་ཕི་
ལགས་ཀྱིས་ཀྱང་ཁོང་གི་སྐད་ཆར་མོས་མཐུན་བྱ་སྲིད།
རང་ཉིད་ལ་རྫུན་མི་གཏམ་ཞིང་། རང་དོན་རྣམ་དག་གིས་སྒྲུབ་པ་
གཉིས་ནི་སོ་སོའི་ཡོན་ཏན་ཞིག་ཡིན། དེ་བས། དེ་དག་གཅེས་སྤྲས་བྱ་
རྒྱུ་མ་བརྗེད་རོགས། གང་ཞེ་ན། རང་ཉིད་ལ་ཡིད་ཆས་མ་བརླགས་
པར་འདུག་པ་ནི་ལས་སླའོ། །ཞེས་སྨྲ་མཁན་ཤིན་ཏུ་ཉུང་། འོན་ཀྱང༌།།
ངས་བསམས་ན། རང་ཉིད་ལ་ཡིད་ཆེས་མ་བརླགས་པར་འདུག་ཐུབ་
རྒྱུ་ནི་ཤིན་ཏུ་གལ་སྙམ། དེ་བས། རང་གི་རྩིས་ཐང་སྣང་མེད་དུ་མི་
འཇོག་པར་དྲང་བོ་དྲང་བཞག་ངང་སོང་དང་། མ་འོངས་པ་ན་ཁྱོད་ལ་
ཕྱོགས་གཅིག་ཙམ་མིན་པར་སྒོ་ཀུན་ནས་ལོངས་སྤྱོད་འཛོམ་པར་
གདོན་མི་ཟའོ། །

མཉམ་ལས་ཐུབ་པའི་གལ་ཆེན་རང་བཞིན།

ལྷན་འཛོམས་ནི་ཐོག་མའི་གོམ་པ་དང་པོ་དེ་ཡིན་ལ། ལྷན་དུ་གནས་ཐུབ་པ་ནི་
འཕེལ་རྒྱས་རེད། མཐར་ལྷན་དུ་མཉམ་ལས་བྱེད་པ་ནི་རྒྱལ་ཁ་ཁོ་ནའོ།།
ཧན་རི་ཧྥོ་ཌི།
རང་ཉིད་སྒེར་བ་ཁེ་ལས་པ་ཞིག་ཡིན་ཡང་། ངས་རྒྱུན་དུ་
མཉམ་ལས་དང་དེའི་ཁེ་ཕན། མཉམ་ལས་ཐུབ་པའི་ནུས་པ་ནི་
ཤིན་ཏུ་རིན་ཐང་ལྡན་པ་ཞིག་ཡིན་པར་ཚོར་གྱིན་ཡོད། བསམ་
བློ་རྒྱ་ཆེ་ས་ནས་བཏང་ན་ང་ཚོས་སྒྲུབ་ཀྱིན་པ་ཡོད་ཚད་མཉམ་
ལས་ཀྱི་ངོ་བོར་འགྲོ་ཐུབ་པ་རེད། ལྡོག་ཕྱོགས་ཀྱི་བསམ་བློ་ཁུར་
ཚེ་དེ་ནི་ང་ཚོའི་ཐོག་མའི་དམིགས་ཡུལ་དག་གི་གེགས་སུ་
འགྱུར་ངེས། མདོར་ན་མཉམ་ལས་ཟེར་བ་ནི་འཚོ་གནས་དང་
འཕེལ་རྒྱས་གང་ཐད་ནས་ཀྱང་མེད་དུ་མི་རུང་བ་ཞིག་ཡིན།
མཉམ་ལས་ཀྱི་སྐོར་ལ་འདང་བརྒྱབ་ཚེ་ངའི་ཡིད་ལ་དཔེ་མཚོན་
འགའ་འཆར་ཡོང་། དཔེར་ན། གསར་འགོད་པ་དང་རྩོམ་པ་པོ་
ཁྲོམ་བྷི་རཱ་ཁི་ནི་ཀུན་གྱིས་ཤེས་གསལ་རེད། ཁོང་གི་བརྩམས
ཆོས་ལ་བྱ་དགའ་མང་བོ་ཐོབ་ཡོད་པར་མ་ཟད། དེས་གློག་
བརྙན་བཟོ་སྐྲུན་ཁང་དང་སྤྱི་ཚོགས་ཁྲོད་དུའང་གོ་གནས་ཆེན་
པོ་བཟུང་འདུག་ལ། འོས་སྦྱོང་། ཞེས་པའི་གློག་བརྙན་དེ་ཐོག་
མཪ་ཕྱི་ལ་ཐོན་སྐབས་སྙན་གྲགས་ཤིན་ཏུ་རྒྱས་ཤིང་དེར་བདུན་
ཕྲག་དེའི་ནང་གི་གློག་བརྙན་ཨང་དང་བོའི་མཚན་གནས་ཀྱང་
ཐོབ། སྐབས་དེར་ང་གློག་བརྙན་ཁང་དུ་མགྲོན་ལ་བོས་པ་ཡང་
ངའི་ཡིད་ལ་ཝ་ལེ་འདུགདེའི་ཚེ་སྐུ་ཞབས་ཁྲོམ་དང་ཁོང་གི་
ཆུང་མ་ཡང་དེར་བསླེབས་འདུག ཁོང་གིས་ང་མཐོང་བ་དང་
ངའི་གམ་དུ་ཡོང་ནས།“སྒྲོ་ནལ། ཐུགས་རྗེ་ཆེ། ཁྱེད་ཀྱིས་ཨན་བྷེ་
སེ་ལ་རྒྱབ་སྐྱོར་བྱས་པ་ང་ཚོ་ཚང་མའི་སེམས་ན་ཡོད།” ཅེས་
ཟེར། ཁོང་གི་སྐད་ཆ་དེ་ནི་མཉམ་ལས་ཀྱི་སྙིང་སྟོབས་རེད། ང་
དང་ཁོང་ལས་གཞི་གཅིག་གི་རྒྱ་རུ་ཚུད་ཡོད་པ་དང་ཁོང་གིས་
ས་ལས་གཞི་དེར་རྒྱབ་སྐྱོར་གང་བྱས་པར་ཡི་རངས་དང་
བསྟོད་བསྔགས་བྱས་པ་རེད།། དེ་བས“ཁོང་ཚོ་། ”ཟེར་བའི་ཐ
སྙད་དེ་ཡང་“ང་ཚོ་”ཞེས་པར་གྱུར་ཏེ་ཆིག་སྒྲིལ་གྱི་རྣམ་པར་
མངོན་བྱུང༌། ཁོང་ལ་སྙན་གྲགས་ཆེ་བ་བདེན་མོད་ཀྱང་ཁོང་གི་
ལས་གཞི་དེ་མི་གཅིག་གི་ལས་ཀ་གཏན་ནས་མིན། ངའི་ལས་
གཞི་རྣམས་ཀྱང་ང་གཅིག་པུའི་འཇོན་ནུས་ལ་རྟེན་པ་ཞིག་རྩ་བ་
ནས་མིན། ལོ་མང་གི་ཉམས་མྱོང་ཁྲོད་ཁྱེད་ཅག་ལའང་ཤེས་
རབ་རྒྱས་ཏེ་གནས་ལུགས་འདི་རྟོགས་ཐུབ་པར་འགྱུར་ངེས།
སྒེར་བ་སུ་ཞིག་གི་ལས་ཀ་ཡང་གཞན་འབྲེལ་གྱི་ལས་ཀ་མ་ཡིན་
པ་དཀོན། ཁྲོམ་གྱིས་ཀྱང་གནས་ལུགས་དེ་རྟོགས་པ་དང་མཉམ་
ལས་ཀྱི་དྲ་རྒྱ་དེའི་གལ་ཆེན་རང་བཞིན་གཙིགས་འཛིན་བྱས་པ་
རེད། གློག་བརྙན་དེའི་རྒྱལ་ཁ་ལ་བརྟེན་ནས་ཁོང་གི་བཟོ་སྐྲུན
རུ་ཁག་ཀྱང་ཡར་རྒྱས་ལ་ཕྱིན་ཡོད། ངས་ཁོང་གི་བྱེད་སྟངས་དེ་
ལས་ཆིག་སྒྲིལ་གྱི་ནུས་སྟོབས་ཚོར་ཐུབ་པ་དང༌། མང་ཚོགས་
དང་ཁོང་གི་ལས་རོགས་རྣམས་ཀྱིས་ཁོང་ལ་གུས་བཀུར་དང་
དགའ་མོས་བྱེད་པའང་གནས་སྟངས་འདིའི་འོག་ནས་བྱུང་བར་
འདོད།
དེ་བཞིན་“འོས་སྦྱོང་”ཞེས་པའི་གློག་བརྙན་དེ་ཨེ་མི་གཟེངས
རྟགས་ཀྱི་ཁོངས་སུ་འདེམས་ཐོན་བྱུང་བས་ང་ཡང་ལའོ་སི་
ཨན་རྗིལ་སིའི་མཛད་སྒོའི་ཐོག་ཆས་པ་ཡིན། ཨེ་མི་འཁྲབ་
སྟོན་པའི་གཟེངས་རྟགས་ཐོབ་མྱོང་མཁན་གྱི་དྷི་བྷི་རཱ་མེ་སེངས་
ཀྱང་དེར་བསླེབས་འདུག ང་ནི་ཁོ་མོའི་འཁྲབ་སྟོན་སོགས་ལ་
ཤིན་ཏུ་དགའ། ཕལ་ཆེར་ཁོ་མོའི་སྐྲ་ལོ་མཛེས་སྡུག་ལྡན་པ་དེས་
ངའི་སེམས་པ་ཕྲོགས་སོང་བ་ཡིན་སྲིད། ཁོ་མོ་ངའི་འགྲམ་ལ་
ཡོང་ནས་གུས་ཞབས་ལྡན་པའི་ངང་ནས་གློག་བརྙན་དེའི་རྒྱལ་
ཁའི་ཕྱིར་ང་ལ་ཐུགས་རྗེ་ཞུས་སོང༌། སྐབས་དེར་ངས་མོ་རང་
ཡང་མཉམ་ལས་ཐུབ་པའི་མི་ཞིག་ཡིན་པ་ཤེས་སོང་། མོའི་གློག་
བརྙན་ཡང་ཨན་བྷེ་སེ་ཡི་སྟེང་དུ་བསྟན་པ་རེད།
དེ་ནི་ལོ་འགའི་སྔོན་རེད། འོན་ཀྱང་། ད་དུང་ངའི་ཡིད་ལ་
ཝ་ལེ་འཆར་བ་ནི་ཉིན་དེར་སྐུ་ཞབས་རྗ་ཧྥི་གཟོས་ཁིར་ལགས་
ངའི་ཡིག་ཚང་དུ་ཡོང་ནས་གཟའ་སྤེན་པའི་མཚན་མོའི་ལེ་
ཚན་གཙོ་སྐྱོང་བྱེད་ཐུབ་མིན་སྐོར་ང་ལ་སྐད་ཆ་དྲིས་པ་དེ་
རེད། སྐབས་དེར་ངས་ཁོང་གི་རེ་བ་དང་ལེན་བྱ་དགོས་པའི་
རྒྱུ་མཚན་གཅིག་ནི་ང་ཡང་ལེ་ཚན་དེའི་རྐང་འཛིན་ཨན་བྷེ་སེ་
ཡི་ཆ་ཤས་ཤིག་ཡིན་པ་དང་རུ་ཁག་དེའི་ཁོངས་མི་ཞིག་ཡིན་
པས་སོ། ། རུ་ཁག་གི་མཉམ་ལས་ཀྱི་སྙིང་སྟོབས་དེ་ཧ་ཅང་གལ་
ཆེན་པོ་ཡིན། ལེ་ཚན་གཙོ་སྐྱོང་བྱེད་པའི་གདམ་ཀ་དེ་ཡག་པོ་
བྱུང་འདུག་འདོད་ཡོད། ལྟད་མོ་བ་ཚང་མ་སྐྱིད་པོ་བྱུང་བ་དང་
ལེ་ཚན་རྒྱལ་ཁའི་ངང་གྲོལ་སོང་བ་རེད། ངས་བརྗོད་པར་
འདོད་པ་ནི་མཉམ་ལས་ཀྱི་སྙིང་སྟོབས་གསོན་པོ་དེ་ནི་ཁྱེད་ཀྱི་
མི་སྒེར་འཚོ་བའི་ཕྱོགས་ནས་ཡིན་ན་ཆོག་ལ། ལས་ཀའི་ངོས་
ཐད་ནས་བརྗོད་ཀྱང་འགྲིག དེ་ལ་བློ་ཡུལ་ལས་འདས་པའི་གྲུབ་
འབྲས་ལེགས་པོ་འབྱུང་ངེས་ཡིན། དེ་བས། ནམ་ཡང་མཉམ་
ལས་ཀྱི་སྟོབས་ཤུགས་སྣང་མེད་དུ་འཇོག་མི་རུང༌། མཉམ་ལས་
ཐུབ་པའི་མི་ཞིག་བྱེད་རྒྱུ་ནི་རང་ཉིད་སྟོབས་ཤུགས་ལྡན་པའི་སྐྱེ་
བོ་ཞིག་ཏུ་འགྱུར་བའི་ལམ་ཁ་ཉག་གཅིག་ཡིན་ནོ། །

གཏང་རག

སྐབས་སྐབས་སུ་ང་ཚོ་རང་སྟེང་གི་འོད་སྣང་གཟིམ་པར་འགྱུར་ཞིང་། དེའི་ཚེ་གཞན་
སྟེང་གི་མེ་ལྕེས་ང་ཚོའི་འོད་སྣང་སླར་ཡང་གསོ་བར་བྱེད་ལ། འོ་སྐོལ་གྱིས་ཀྱང་རང་
རེའི་ནང་སེམས་ལ་འོད་སྣང་སྦྱིན་མཁན་གྱི་སྐྱེས་བུ་གང་དེའི་སྐུ་དྲིན་དྲན་པར་བྱེད་
དོ། །
ཨལ་བྷིར་ཁྲུ་སི་ཆི་ཝེ་གཟིར།
འདས་པའི་ལོ་ངོ་བཅོ་བརྒྱད་ཀྱི་རིང་། རཱ་ཤུ་ཧཱ་ཤཱ་ནཱ་ཡ་
ཧུ་ད་པའི་ལོ་སར་ནམ་གང་ཉིན་ང་ལ་ལཱའོ་སི་ཨན་རྗིལ་སི་
རུ་ཡོད་པའི་རཱ་བྷེ་(ཡེ་ཤུའི་ཆོས་པ)ཞིག་གི་འཕྲིན་ཡིག་འབྱོར།
སྤྱིར་ཕྲན་ནི་ཡ་ཧུ་དཱ་པ་མིན་མོད། འོན་ཏེ། ང་ལ་དོ་སྣང་ཅན་
གྱི་ཡ་ཧུ་དཱ་པའི་ལས་ཀ་བ་མང་བོ་ཡོད། དེའི་རྐྱེན་གྱིས་ངས་ཁོ་
ཚོའི་གུང་གསེང་དུས་ཚོད་དེ། རཱ་ཤུ་ཧཱ་ནཱ་ནི་ཁོང་ཅག་གི་ལོ་
སར་དགའ་སྟོན་གྱི་དུས་ཚུགས་ཤིག་ཡིན་པ་གསལ་བོར་ཤེས་
ཡོད།
ཁོ་བོས་བདག་ལ་སྤྲིངས་པའི་བཀའ་དྲིན་ཞུ་ཡིག་དེ་
ངའི་ཡིད་ལ་ཝ་ལེ་འཆར་འོང་། གང་ཞེ་ན། སྤྱི་ལོ༡༩༨༨དེ། ལོ་
འགའི་སྔོན་ལ་ཁྱོ་ཕྱུག་དེ་གཉིས་ལ་བུ་ཆུང་ལོ་གསུམ་ཅན་ཞིག་
ཡོད་པར་ན་ཚ་ལྕི་མོ་ཕོག དེས་སྐབས་དེའི་ལཱའོ་སི་ཨན་རྗིལ་
སིའི་སྨན་པ་དག་འཐོམ་དུ་བཅུག ཉིན་ཞིག་ལ་བུ་ཆུང་དེའི་ཨ་
ཕས་ང་ལ་ཁ་པར་བཏང་སྟེ། ཁོ་ཚོས་ངའི་རྒྱ་ཁྲུ་(སྒེར་གྱི་གནམ་
གྲུ)་གཡར་ཆོག་མིན་དྲིས་སོང་། སྐབས་དེར་ཁོས་ང་རང་མི་
ཤེས་ལ། ངས་ཀྱང་ཁོ་བོ་ངོ་མི་ཤེས། ཡིན་ནའང་། ཁོའི་བུ་ཆུང་
གི་ཚེ་སྲོག་སྐྱོབ་ཕྱིར་ཆ་རྐྱེན་མང་བོ་ཞིག་དགོས་པའི་དབང་
གིས་ཚོང་དོན་གནམ་གྲུ་གཅིག་གིས་ཀྱང་འཁྱེར་མཁན་མ་བྱུང་
སྐོར་ང་ལ་གསལ་བཤད་བྱས་སོང་ལ། དེ་ནི་ཧ་ཅང་ཛ་དྲག་གི་
དུས་སྐབས་ཤིག་རེད། སྐབས་དེར་ང་ཡང་བྱིས་པ་འགའི་ཨ་ཕ་
ཡིན། དེ་བས། ངས་དེ་མ་ཐག་ཁོའི་རེ་བ་དང་ལེན་བྱས་པ་ཡིན།
ངས་གནམ་གྲུ་བཏང་སྟེ་བུ་ཆུང་དེ་དང་ཁོའི་ཕ་མ་གཉིས་ཁྱེར་
ནས་ནེའུ་ཡོག་གྲོང་ཁྱེར་གྱི་སྨན་ཁང་དུ་བསྐྱལ་ཡིན། ཕྱིས་སུ་བུ་
ཆུང་དེའི་ན་ཚ་དྲག་བསྐྱེད་མ་བྱུང་མོད། འོན་ཀྱང༌། ཁོའི་ཕ་མ་
གཉིས་ཀྱིས་སྔར་བཞིན་ཉིན་མོ་འདིར་ང་ལ་བཀའ་དྲིན་སྲུང་
བརྩི་བྱེད་ཅིང་། དེས་བདག་ལ་སེམས་འགུལ་ཐེབས་སུ་བཅུག
ཉེ་སྔོན་གྱི་ང་ཚོའི་རྒྱལ་ཁབ་ནང་གི་གསར་བརྗེའི་གྱེན་ལངས་
ཀྱི་ཉིན་མོ་དེ་ཚོར་ངས་རཱ་བྷེ་དེའི་ལོ་རེའི་འཕྲིན་ཡིག་དག་ནི་
གནས་སྟངས་དཀའ་ཁག་ཆེ་བ་དང་། ཐ་ན་གོད་ཆགས་ཁྲོད་
དུའང་གདོང་ལེན་ལེགས་པོ་བྱེད་ཚུལ་གྱི་མཁྱེན་དཔྱོད་ཅིག་ཏུ་
གྱུར་པ་རྟོགས་བྱུང་།
ཁྱིམ་ཚང་འདི་དང་ཁོ་ཚོའི་དད་པ་ནི་ང་ཚོར་མཚོན་ན་མིག་
དཔེ་ལེགས་པོ་ཞིག་རེད། ངས་ཁོ་ཚོའི་ལོ་རེའི་དྲན་སྐུལ་ཆེད་
ཁོང་ཚོར་བཀའ་དྲིན་ཞུ་འདོད་བྱུང༌། ང་ཚོའི་འཚོ་བའི་ནང་
བཀའ་དྲིན་ཆེ་བའི་ཉིན་མོ་མང་བོ་ཞིག་ཡོད་པ་དང་དེ་དག་ནི་
ལོ་སར་དང་གཏང་རག་གི་ཉིན་མོ། ཡང་ན་གཟའ་ལྷག་པ་
གཞན་ཞིག་ཡིན་པ་ང་ཚོ་ཚང་མས་ངོས་ཟིན་དགོས་ཀྱི་འདུག་
ཨང་སྙམ་མོ། །

བསླབ་པ་ནི་བྱ་བ་གང་ཞིག་དབུ་བརྩམ་ས་ཡིན།

སྲིད་གཞུང་གང་ཞིག་ལ་མཚོན་ནའང་དེའི་བྱུང་འཕེལ་ནི་ན་གཞོན་དག་གི་
སློབ་གསོ་ལས་མགོ་བརྩམས་པ་ཡིན།
ཕཱ་ཡེ་ཐཱ་རྒི་རཱི་སེ་ཟི།
ཕཱ་ཡེ་ཐཱ་རྒི་རཱི་སེ་ཟི་ཡིས་རྩིས་རིག་སྤྱད་དེ་ཁྱད་མཚར་གྱི་
འཇིག་རྟེན་ལ་འགྲེལ་བཤད་གནང་ཞིང་། ཁོང་གི་འགྲེལ་བཤད་
དེས་མི་རྣམས་ལ་བློ་མོས་ཡིད་ཆེས་འཕེལ་དུ་བཅུག ང་རང་
ཚོང་བ་ཞིག་ཡིན་པའི་ཆ་ནས་ཁོང་གིས་གསལ་སྟོན་གནང་བའི་
མཚན་ཉིད་རིག་པའི་བདེན་ལུགས་དེས་ངའི་ཡིད་སེམས་རབ་
ཏུ་ཕྲོགས། སྤྱིར་ཕཱ་ཡེ་ཐཱ་རྒི་རཱི་སེ་ཟི་ནི་མཚན་ཉིད་རིག་པ་བབ་
ཞིག་ཡིན་པར་མ་ཟད་གྲངས་རིག་པ་ཞིག་ཀྱང་རེད། ཁོང་གིས་
སློབ་སྦྱོང་གི་གལ་ཆེན་རང་བཞིན་ལ་གོ་རྟོགས་ཟབ་མོ་རྙེད་
ཡོད། ཕཱ་ཡེ་ཐཱ་རྒི་རཱི་སེ་ཟ་ནི་གནའ་སྔ་མོའི་དུས་ཀྱི་མི་ཞིག་ཡིན་
མོད། འོན་ཀྱང་། ཁོང་གིས་གསལ་སྟོན་བྱས་པའི་མཚན་ཉིད་
རིག་པའི་བདེན་ལུགས་དེ་འགྱུར་མེད་རྟག་བརྟན་དུ་གནས་
ཡོད། དཔེར་ན་སློབ་གསོ་ནི་མི་སྒེར་དང་སྤྱི་ཚོགས་ལ་ཆ་མཚོན་
ན་དོན་སྙིང་གལ་ཆེན་ལྡན་ཞེས་པ་ལྟ་བུའོ། །
ངས་ནམ་རྒྱུན་ལག་པ་འཆངས་མ་མྱོང་བའི་ལས་ཀ་ཞིག་མགོ་
རྩོམ་དུས། རང་ཉིད་ཀྱིས་རྟོགས་དགོས་པའི་ཤེས་བྱ་མང་བོ་
མངའ་བ་ཤེས་ཡོང་། འོན་ཀྱང༌། དེ་འདྲར་བརྟེན་ནས་ང་རང་
ཕྱི་བཤོལ་བྱས་མྱོང་མེད་པར་མ་ཟད། དེས་ང་ལ་མདུན་དུ་སྐྱོད་
པར་སྐུལ་ལྕག་གི་ནུས་པ་བཏོན། དེ་ཡིས་ང་ལ་གནང་བའི་ཚོར་
བ་ནི་རྒྱང་ཐག་རིང་བའི་ལམ་བུ་གསར་བ་ཞིག་ཏུ་སྙེག་མགོ་
བརྩམས་པ་དང་མཚུངས།
ལོ་དེར་ངས་ཐོག་མར་རྒོལ་ཧྥི་སྤོ་ལོའི་ཐང་འཛུགས་སྐྲུན་
བགྱིད་སྐབས། ང་རང་ཉིད་ཀྱིས་ཀྱང་ལས་རིགས་དེའི་སྐོར་གྱི་
ཤེས་བྱ་མང་བོ་ཞིག་སྦྱོང་དགོས། ལས་དོན་གསར་བ་ཞིག་སྒྲུབ་
མགོ་རྩོམ་པ་ནི་དཔེ་ཟླ་མེད་པའི་ཉམས་ལེན་གསར་བ་ཞིག་
རེད། ཅང་མ་འགོར་བར་ང་རང་ཤེས་བྱ་གསར་བ་དེ་ལ་དགའ་
བོ་བྱུང་བས་སྐོམ་པ་ཆུ་འདོད་ལྟར་དུ་རྒོལ་ཧྥི་སྤོ་ལོའི་ཐང་གི་
ཇུས་འགོད་ཀྱི་ཞིབ་ཆ་ཆ་ཚང་ལ་སློབ་སྦྱོང་བྱས་པ་ཡིན། གལ་
ཏེ་མི་ཞིག་གིས་ང་ལ་ལོ་ངོ་སུམ་ཅུའི་སྔོན་དུ་ཁྱོད་ཀྱིས་རྒོལ་ཧྥི་
སྤོ་ལོའི་ཐང་ཞིག་འཛུགས་སྐྲུན་བགྱི་ངེས་རེད་ཅེས་བཤད་ཚེ།
སྐབས་དེར་ངའི་བསམ་པར་མི་དེས་ང་ལ་ཀུ་རེ་རྩེད་ཀྱིན་
འདུག་སྙམ་པར་གདོན་མི་ཟ་མོད། འོན་ཀྱང་། དོན་དངོས་སུ་
ལས་ཀ་དེ་བསྒྲུབས་པས་ང་ལ་སྤྲོ་སྣང་གི་ཚོར་བ་བླ་ལྷག་ཅིག་
ཐོབ་སོང་།
དུས་རྒྱུན་དུ་བསམ་ཚུལ་གསར་བ་དང་གནས་ཚུལ་
གསར་བ་བསྡུ་ལེན་བྱེད་རྒྱུ་ནི་ཤིན་ཏུ་གལ། གང་ཞེ་ན། རང་
ཉིད་ཀྱིས་ཅི་ཡང་ཤེས་མདོག་སྟོན་པ་ནི་རླབས་ཆེ་བའི་གསར་
རྙེད་དང་འཕེལ་རྒྱས་ཀྱི་གོ་སྐབས་ཐམས་ཅད་ལ་བཀག་རྡོ་
བཟོས་པ་དང་གཉིས་སུ་མ་མཆིས། དེ་བས། ཉིན་རྟག་པར་
བྱེད་འོས་པ་ནི་རྒྱུན་འཁྱོངས་སྒོས་གནས་ཚུལ་གསར་བ་ལ་སྒོ་
མོ་ཕྱེ་སྟེ། སེམས་ཤུགས་ཆེན་པོས་ཉམས་ལེན་གསར་བར་གསུ་
མ་བྱ་རྒྱུ་དེ་རེད། སྐབས་འགར། དེ་རིང་ང་གནས་ཚུལ་གསར་
བ་ཅི་ཞིག་ལ་འཕྲད་ངེས་སམ་སྙམ་ནས་མཚར་སྣང་སྐྱེས་མྱོང་
ལ། དེ་ནི་ཉིན་གཅིག་གི་བྱ་བ་མགོ་རྩོམ་པའི་སེམས་ཁམས་ཡག་
ཤོས་དེ་ཡིན། ཡང་མཚམས་རེར། དོགས་གནད་གང་ཞིག་གི་
དྲིས་ལན་རང་ཉིད་ཀྱིས་མི་འཚོལ་ཐུ་མེད་ཀྱི་སྐབས་སུ་དཔེ་ཆ་
དང་སློབ་སྦྱོང་ཡོ་བྱད་ཀྱིས་རམ་འདེགས་ཀྱི་ནུས་པ་ཆེན་པོ་ཐོན་
པས། ཉེར་མཁོའི་ལག་ཆ་དེ་དག་ཁྱོད་ཀྱིས་རང་ཉིད་ཀྱི་གམ་དུ་
བཟུང་སྟེ། དུས་ངེས་མེད་དུ་བཀོལ་སྤྱོད་བྱེད་བཏུབ་པར་སྟབས་
བདེ་བསྐྲུན་དགོས། ཅིག་བྱས་ན་ང་རང་ལ་དངོས་གནས་ལས་
དབང་གིས་བརྩི་མཐོང་གནང་བ་ཡིན་སྲིད། གང་ཞེ་ན། ང་མི་
ཚེ་འདིར་གཏན་ནས་སློབ་སྦྱོང་ལ་སུན་སྣང་སྐྱེས་མ་མྱོང༌། འདི་
ནི་ངའི་ལས་དོན་ལེགས་འགྲུབ་ཡོང་བའི་རྒྱུ་རྐྱེན་གཙོ་བོ་ཞིག་
ཀྱང་ཡིན་པར་འདོད་དོ། །
མཚམས་རེར། རང་ཉིད་ཀྱིས་སྦྱང་དགོས་པའི་ཤེས་བྱ་
གང་དག་འདུག་ཅེས་སོ་སོས་ཁག་རྩིས་རྒྱག་རྒྱུ་ཧ་ཅང་གལ།
ཅིག་བྱས་ན་ཁྱོད་ཀྱིས་བསླབ་པར་བྱ་བའི་ཡུལ་ནི་འཛམ་གླིང་ལོ་
རྒྱུས་ཡིན་སྲིད། གང་ལྟར། མིའི་རིགས་ཀྱི་དཔལ་ཡོན་མི་འདྲ་བ་
དག་ཅི་ལྟར་རིམ་འགྱུར་བྱུང་ཚུལ་དང་ད་ལྟ་ཅི་ལྟར་བཀོལ་
སྤྱོད་བྱེད་ཚུལ་ལ་སློབ་སྦྱོང་མང་དུ་བྱེད་པ་ནི་དོན་དམ་དུ་དགེ་
མཚན་ལྡན་པ་ཞིག་རེད། ཡང་ན་ཁྱོད་ཀྱིས་ཤེས་བྱ་གཞན་པ་
ལའང་སློབ་སྦྱོང་བྱ་ཆོག་གོ། ། རྒྱལ་སྤྱིའི་གནས་བབ་ཀྱི་འཕེལ་
རྒྱས་ལ་རྒྱུས་ལོན་ཟབ་མོ་ཡོང་ཆེད་ངས་དུས་རྒྱུན་ཧུར་ཐག་
སྒོས་ཚགས་པར་ཁ་ཤས་ཀློག་བཞིན་ཡོད། དཔེར་ན་ངས་ཉིན་
རྒྱུན་ཀློག་བཞིན་པའི་དཔལ་འབྱོར་དུས་བབ་ལྟ་བུ་རེད། ང་
རང་གིས་ཚོང་ལས་གཉེར་བའི་དགོས་པའི་དབང་གིས་ཉིན་
རེའི་འཛམ་གླིང་གི་གནས་ཚུལ་དེ་ངེས་པར་དུ་རྟོགས་དགོས་
ཡོད། དེ་བས་འདི་དག་ཐམས་ཅད་ལ་ཉིན་རེ་བཞིན་སེམས་
ཤུགས་ཆེན་པོས་སྐབས་དོན་གནས་ཚུལ་ལ་དོ་ཁུར་ཟབ་མོ་བྱ་
དགོས། ཁྱོད་ལ་མཚོན་ན་གནས་ཚུལ་གཞན་གྱི་དབང་གིས་
བསླབ་དགོས་པའི་ཤེས་བྱའང་ང་དང་འདྲ་མི་སྲིད་མོད། འོན་
ཀྱང་།གནས་ལུགས་ནི་གཅིག་པ་ཡིན་ནོ། །
ཡང་ཅིག་བཤད་ན། ད་ལྟའི་དུས་རབས་འདིར། ང་ཚོ་ཤེས་བྱ་
ལ་རྨོངས་དགོས་པའི་རྒྱུ་མཚན་སྤུ་ཙམ་ཡང་མེད་དེ། ང་ཚོར་
གནས་ཚུལ་བསྡུ་ལེན་བྱེད་པར་སྟབས་བདེ་བའི་ཐབས་ལམ་སྣ་
ཚོགས་ལྡན་ནོ། །གནའ་བོའི་གྷི་རིག་གི་མཚན་ཉིད་རིག་པ་བ་སོ་
ཁི་རཱ་ཁྲེ་ཟིའི་གསུང་སྒྲོས་ཤིག་ལ། “ངས་དོན་དག་གཅིག་ཁོ་ན
རྟོགས་ཡོད་དེ། དེ་ནི་ང་རང་གིས་ཅི་ཡང་མི་ཤེས་པ་དེའོ། །”
ཞེས་པ་དེ་རེད། མི་རྣམས་ཀྱིས་བཀུར་སྟི་བླ་ལྷག་ཐོབ་པའི་
མཁས་དབང་དང་མཚན་ཉིད་རིག་པ་བ་ཞིག་གི་ཞལ་ལས་
གསུངས་དེ་འདྲ་བུད་པ་ནི་བསམ་ཡུལ་ལས་འདས་པ་ཞིག་ཏུ་
སྣང་མོད། འོན་ཀྱང༌།དེས་ཁོང་ལ་ཉིན་རེ་བཞིན་ཤེས་བྱ་གསར་
བ་སྦྱོང་བར་སྔར་ལས་ལྷག་པའི་ཧུར་བརྩོན་གྱི་སེམས་ཤུགས་
སྤྲད་འདུགསྐད་ཆ་གཞན་ཞིག་བཤད་ན། ང་ཚོས་ཉི་མ་རེ་རེ་ནི་
བྱ་བ་གང་ཞིག་གི་མགོ་འཛུགས་ས་གསར་བ་ཞིག་ལ་བསྒོམས་
ཏེ། བློ་སྒོ་ཡངས་པོར་ཕྱེ་ནས་བྱ་བ་གསར་བ་ཞིག་གི་དབུ་བརྩམ་
པར་རིགས།
གལ་ཏེ་དང་ཐོག་ངས་ཚོང་ལས་དོན་དུ་གཉེར་མ་ཐག རང་
ཉིད་ཀྱིས་ཅི་ཡང་ཤེས་མདོག་བསྟན་ཚེ། དངོས་སུ་མགོ་རྩོམ་
པའི་སྔ་རོལ་ལ་ང་རང་རྩ་བརླག་ཏུ་སོང་མེད་པའི་ངེས་པ་མ་
མཆིས་པས། ནོར་འཁྲུལ་ཆུང་ངུ་འདིའི་རིགས་གཏན་ནས་བཟོ་
མི་རིགས་སོ། །།ལས་རིགས་གང་ཞིག་ཡིན་རུང་དེ་ལ་རྟོགས་
དཀའ་བའི་ཆ་ཞིག་ཡོད་དེ། དེ་ཡང་བལྟས་ཚོད་ལ་སླ་བར་སྣང་
བའི་དོན་དག་གང་མང་ཞིག་གི་ཤུགས་སུ་རྙོག་འཛིང་ཆེ་བའི་
གནད་དོན་རེ་ལྷག་ཡོད་པ་ཁྱོད་ཀྱིས་རྟོགས་ཡོང་། དཔེར་ན།
ནེའུ་ཡོག་གྲོང་ཁྱེར་ནས་ཐོག་ཁང་ཆེན་མོ་ཞིག་འཛུགས་སྐྲུན་
བྱེད་པའི་དབང་དུ་བཏང་ཚེ། སྲིད་འཛིན་ས་ཁུལ་གྱི་དབྱེ་
མཚམས་དང་བཟོ་སྐྲུན་སྒྲུབ་འགན་གཙང་ལེན། འཛུགས་སྐྲུན་
ཇུས་འགོད་དང་བར་སྣང་གི་རང་བདག་དབང་ཆ། ཁྲལ་སྡུད་
བཅའ་ཁྲིམས་དང་བཟོ་ཚོགས་སོགས་ཁྱོད་ཀྱིས་རྒྱུས་མངའ་ལོན་
དགོས་པའི་འབྲེལ་ཡོད་ཤེས་བྱ་མཐའ་ཡས་པ་ཞིག་ཡོད། ང་
རང་གིས་སློབ་སྦྱོང་བྱེད་དགོས་སའི་ཤེས་བྱ་བགྲང་ལས་འདས་
ཤིང་། ངའི་སློབ་སྦྱོང་ལ་སུས་ཀྱང་ཚབ་བྱེད་དུ་མེད་མོད། འོན་
ཀྱང་།ངས་ཉིན་རེར་ཤེས་བྱ་གསར་བ་རེ་སྦྱངས་པར་མ་ཟད། དེ་
དག་དངོས་ཡོད་ལས་ཀའི་ཁྲོད་དུ་བཀོལ་སྤྱོད་བྱས་ཏེ། རང་
ཉིད་ཡར་ཐོན་ཡོད་པར་ཁག་ཐེག་བྱས་པ་ཡིན། ཁྱོད་ཀྱིས་ང་ལ་
ཡིད་ཆེས་བྱེད་ཆོག་སྟེ། ཚོང་ལས་གསར་སྤེལ་ནི་སླ་མོ་ཞིག་
གཏན་ནས་མ་རེད།
སློབ་སྦྱོང་ནི་དུས་ནམ་ཡང་ཁུར་བོ་ཞིག་ཏུ་སྙམ་མི་རུང་བར་
མ་ཟད། དེར་སྤྲོ་བ་མེད་མཁན་ཞིག་ལ་ཅིས་ཀྱང་འགྱུར་མི་ཉན།
སློབ་སྦྱོང་ལ་མཁོ་བ་ནི་རྒྱུན་འཁྱོངས་དང་འབད་བརྩོན་གྱི་ཆུ
རྒྱུན་རིང་མོ་དེ་ཡིན་ངེས་མོད། འོན་ཀྱང་། སློབ་སྦྱོང་ནི་མྱུལ་
དཔྱད་ཀྱི་བྱ་འགུལ་ཞིག་ལས་ཐོབ་པའི་བློ་ཡུལ་ལས་འདས་པའི་
སྤྲོ་སྣང་དེ་དང་ཡང་འདྲའོ། ། སློབ་སྦྱོང་གིས་ཁྱོད་རང་ལམ་བུ་
གསར་བ་ཞིག་ལ་སྙེག་པར་སྟ་གོན་གང་ལེགས་བྱེད་པའི་ཕན་
ནུས་ཐོན། “སྤོབས་པ་ཆེན་པོ་དགོས”ཞེས་པའི་ངའི་དམ་ཚིག་
འདི་ངེས་པར་གྱིས་ཤིག “སྤོབས་པ”ནི་ནམ་ཡང་གོམ་པ་དང
པོ་ཡིན། ཁྱོད་ཀྱིས་ནུས་ཤུགས་ཡོད་རྒུ་བཏོན་ནས་རང་ཉིད་ཀྱི་
སློབ་སྦྱོང་གི་ནུས་པ་བསྐྱེད་བསྲིང་དང་བཀོལ་སྤྱོད་བྱོས་དང༌།
ཁྱོད་ལ་བློ་ཡུལ་ལས་འདས་པའི་གྲུབ་འབྲས་འབྱུང་ངེས་ཡིན་ནོ། །

རང་རྐྱ་འཕེལ་བའི་བསམ་བློ།

མགོ་ཁྲིད་ཚོར་མི་མང་ཁྲིམས་དང་འགལ་ན་ཉེས་ཆད་གཏོང་བའི་ཐོབ་ཐང་ཡོད།
ཡིན་ནའང༌། མི་མང་གི་བདེ་སྡུག་སྣང་མེད་གཏོང་བའི་ཐོབ་ཐང་རྩ་བ་ནས་མེད།
ཎེ་པོ་ལཎ།
མི་ཞིག་རང་ཉིད་ཀྱི་བྱེད་ཕྱོགས་ལ་འདོད་བློ་ཁེངས་པ་དེས་
རང་གཞན་གཉིས་ལ་ཕན་ནུས་ཡོད་པའི་གོ་སྐབས་མང་བོ་ཞིག་འཕྲོ་
བརླག་ཏུ་གཏོང་བཞིན་འདུག གནད་དོན་དེའི་སྐོར་ལ་ངས་སྐད་ཆ་
བཤད་མྱོང་། འདོད་བློ་ཁེངས་པ་དེ་ལམ་ཁ་ཞིག་ནས་བསྡད་དེ་
མདུན་སྐྱོད་བྱེད་མ་ཐུབ་པ་ལྟ་བུ་རེད། སོང་ཙང༌། ངས་རྒྱུན་དུ་མི་
མང་ལ་སོ་སོར་འོས་པའི་མདུན་ལམ་ཞིག་བཙལ་ཏེ་རང་མགོ་རང་
ཐོན་བྱེད་དགོས་པར་སྐུལ་མ་བྱེད་ཀྱིན་ཡོད། ཁྱོད་ཀྱིས་དཀའ་ངལ་
དག་ལ་གདོང་ལེན་བྱེད་སྐབས་རང་ཉིད་ཀྱི་ཚོར་ཤུགས་ཇི་ལྟར་
མཐོར་འདེགས་ཡོང་བ་གཞན་ལ་བཤད་མྱོང་ངམ། དེ་ནི་མཁལ་མའི་
རྨེན་ཁུས་ཁྱོད་ཀྱི་ལུས་ཕུང་ལ་ནུས་ཤུགས་སྤྲད་པ་དང་ཀུན་ནས་
མཚུངས། གལ་སྲིད་ཁྱོད་ཀྱིས་ཉི་མ་རེ་རེ་ནི་གདོང་ལེན་ཞིག་ཏུ
མཐོང་ཚེ། ནམ་ཞིག་ཁྱོད་ཀྱང་རང་ཉིད་ཀྱི་འཇོན་ནུས་དང་ལེགས་
འགྲུབ་ལ་ཡ་མཚན་སྐྱེ་སྲིད། མདོར་ན། དམངས་ཁྲོད་དུ་ཡང་། “གྲུབ་
འབྲས་ཆེ་བའི་ལས་ཀར་ངེས་པར་དུ་གྲ་སྒྲིག་དང་འཆར་གཞི་དགོས།
”ཞེས་པའི་བཤད་སྲོལ་འདི་འདྲ་ཞིག་ཡོད། གང་ལྟར། ང་ཚོས་ཤེས་
དགོས་པ་ཞིག་ལ། མྱོང་འདྲིས་སྦྱོང་བརྡར་གྱི་སློབ་གསོ་ནི་འགྲན་
ཞུགས་པ་ཚོར་མེད་དུ་མི་རུང་བ་ཞིག་རེད། ལྷག་པར་དུ་ཆུ་ཚོད་ཀྱིས་
ང་ཚོའི་རླབས་ཆེན་གྱི་བྱ་གཞག་དག་ལ་བཙན་འཛུལ་བྱེད་ཀྱིན་འདུག
ཡིན་ནའང་། ཁོང་ཚོར་གོ་རིམ་དང་ལྡན་པའི་འཆར་གཞི་ཞིག་ངེས་
པར་དུ་དགོས་གལ་ཆེ། རྒྱུད་རིམ་དེའི་ཁྲོད་ནས་འཆར་གཞི་དང་བོ་
ལེགས་འགྲུབ་མ་བྱུང་ན། འཆར་གཞི་གཉིས་པ་ཞིག་ཡོད་པས་དུས་
ཚོད་འཕྲོ་བརླག་ཏུ་འགྲོ་མི་སྲིད། དེ་ལྟར་ཕུན་སུམ་ཚོགས་པའི་བསམ་
བློ་དང་འཚར་གཞི་ཞིག་ཡོད་ན། ཁོང་ཚོའི་བསམ་བློ་གཏོང་ཕྱོགས།
གྲ་སྒྲིག་བྱེད་སྟངས། རྨང་གཞི་སྐྲུན་སྟངས་སོགས་ཁྱད་འཕགས་ཅན་
ཞིག་ཡིན་པར་མ་ཟད། ཚོང་ལས་ཀྱི་རྨང་གཞིའི་གྲུབ་ཆ་དག་མཐོར་
འདེགས་གཏོང་ཐུབ།
གཞན་ཡང་། ང་རང་དང་ཐོག་ཚོང་ལས་ལ་ཞུགས་སྐབས།
དུས་ཚོད་མང་བོ་ཞིག་བཏང་སྟེ་རང་གི་འདོད་མོས་ལྟར་ཚོང་ལས་
དང་འབྲེལ་བའི་རྒྱུ་ཆ་དག་ལ་གནད་དུ་ཕོག་པའི་ཞིབ་འཇུག་གང་
ཟབ་ཅིག་བྱས་པར་མ་ཟད། ད་དུང་ཡང་སྔར་བཞིན་རྒྱུན་འཁྱོངས་
བྱེད་མུས་ཡིན། མི་མང་བོས་ངའི་ཚོང་ལས་ཀྱི་འཕེལ་རྒྱས་མགྱོགས་
ཚུལ་སྐོར་བཤད་མྱོང་ལ་དེ་ནི་བདེན་པའང་རེད། ཡིན་ནའང་། ངའི་
ཚོང་ལས་མགྱོགས་པོར་ཡར་རྒྱས་སུ་འགྲོ་ཐུབ་རྒྱུ་རེད། གང་ཞེས་ན།
ངས་ཚོང་ལས་ཀྱི་བྱེད་སྒོ་མགོ་མ་བརྩམས་སྔོན་ལ་རྒྱབ་ལྗོངས་ཀྱི་
འཆར་གཞི་ཚང་མ་བཀོད་ཟིན་པ་རེད། གང་ལྟར། མི་ཞིག་རང་མགོ་
རང་ཐོན་བྱེད་པར་སྒྲིག་གཞི་དང་སྦྱོང་བརྡར་གལ་ཆེན་རེད། ཁྱོད་
ཀྱིས་རང་ཉིད་ལ་ནུས་སྟོབས་ངེས་ཅན་ཞིག་མ་བསྐྲུན་བར་ཧོལ་རྒྱུག་
བྱེད་མི་རུང་། ཁྱོད་ཀྱིས་ཡུན་གནས་ཀྱི་ནུས་ཤུགས་ཤིག་མ་བསྐྲུན་
བར་རང་ཉིད་ཀྱི་འདོད་མོས་ལྟར་བྱ་བ་མཐའ་དག་ལེགས་འགྲུབ་
ཡོང་རྒྱུ་ཁག་པོ་རེད། སོང་ཙང༌། བྱ་བ་ལེགས་པོ་ཞིག་འགྲུབ་པར་
ཉིན་ལྟར་རང་ངོས་ནས་བློས་གཏོང་མང་བོ་བྱ་དགོས། ཕྱོགས་གཞན་
ཞིག་ནས་བཤད་ན། མི་ཞིག་རང་མགོ་རང་ཐོན་བྱེད་པར་སྒྲིག་གཞི་
དང་དམིགས་ཡུལ་ལྡན་པའི་ལས་ཀ་བྱེད་རྒྱུ་གལ་ཆེན་རེད། ལུས་
རྩལ་བ་ཞིག་ལ་མཚོན་ན། སྒྲིག་གཞི་དང་ཐབས་ལམ་མང་བོ་ཡོད།
འོན་ཀྱང༌། གཞན་ལ་མ་བརྟེན་པར་རང་ཉིད་ནུས་པ་ཅན་ཞིག་ཏུ་
འགྱུར་རྒྱུ་ཁག་པོ་རེད། གནད་དོན་འགར་བསམ་བློ་ཞིག་བཏང་ན་
བསམས་ཏེ། ཁྱོད་ཀྱིས་རང་ཉིད་ལ་སྐུལ་མ་བྱས་མྱོང་ངམ། ངས་འདི་
འདྲ་ཞིག་གོ་མྱོང་། མི་མང་བོ་ཞིག་ལ་ཡ་མཚན་གྱི་དོན་དག་བྱུང་
སྐབས། ཡུད་ཙམ་བསམ་བློ་བཏང་སྟེ་ཐབས་ལམ་ཞིག་འཚོལ་བ་ནི་སོ་
སོའི་བསམ་བློའི་རང་རྐྱ་འཕེལ་བྱེད་ཀྱི་གྲུབ་ཆ་གཙོ་བོ་རེད། གལ་
སྲིད་ཁྱོད་ཀྱིས་རང་ཉིད་ལ་བསམ་བློ་གཏང་རྒྱུའི་གོ་སྐབས་ག་ཚོད་
ཅིག་སྤྲད་ན། དེ་ཙམ་གྱིས་ཡ་མཚན་སྐྱེ་སྲིད། རྒྱུ་མཚན་ནི་བསམ་བློ་
ག་ཚོད་བཏང་ན། དེ་ཙམ་གྱིས་བསམ་བློ་ཡག་པོ་རྙེད་སྲིད་། སོ་
སོར་ནུས་ཤུགས་བསྐྲུན་པར་ཆུ་ཚོད་མང་བོར་བསམ་བློ་གཏོང་དགོས་
པར་མ་ཟད། འཆར་གཞི་དང་གྲ་སྒྲིག་ཡོད་པའི་སྒོ་ནས་མདུན་སྐྱོད་
བྱ་རྒྱུ་གལ་ཆེན་རེད།
ཐོ་རོའུ་ཡིས་གསུངས་པ་ལྟར་ན། མི་ཚེ་ནང་ཆེས་རིན་
ཐང་ལྡན་པའི་བྱ་གཞག་ནི་ཁ་ཉུང་ཉུང་བྱས་ཏེ་བསམ་བློའི་ནུས་
ཤུགས་གོང་སྤེལ་གཏོང་བཞིན་ཡང་དག་པའི་ལམ་ཁར་མདུན་སྐྱོད་
བྱས་ན། སོ་སོའི་ནུས་པ་དང་བསམ་བློའི་གོ་རྟོགས་གོང་སྤེལ་གཏོང་
ཐུབ་ལ། བསམ་བློ་དེས་ཁྱོད་ཀྱི་ཀླད་པའི་ནུས་པ་བེད་སྤྱོད་བྱས་ཏེ་བྱ་
གཞག་མང།དག་ཅིག་ལེགས་འགྲུབ་དང་མདུན་སྐྱོད་བྱེད་པ་མཚོན་
གྱིན་ཡོད། གང་ལྟར། འགྲོ་བ་མིའི་བསམ་བློར་བྱ་སྤྱོད་ངེས་ཅན་ཞིག་
མེད་ན་བྱ་བ་མང་བོ་ཞིག་རྒྱུན་འཁྱོངས་བྱེད་མི་ཐུབ། སོང་ཙང༌།
ཁྱོད་ཀྱིས་རླབས་ཆེ་བའི་བསམ་བློ་དེ་དག་བྱ་བ་ཕན་ནུས་ཅན་ཞིག་མ་
འགྲུབ་བར་དམ་འཛིན་བྱེད་རྒྱུ་གལ་ཆེན་རེད།
ཁྱོད་ཀྱིས་ནམ་ཡང་སོ་སོའི་བསམ་བློའི་ནུས་པ་ལ་ཚོད་ལྟ་བྱེད་པར་
ཉམ་ང་བའི་གནས་བབ་ཅིག་སྒུག་མི་རུང༌། དེ་བས་ཉིན་ལྟར་རང་
ཉིད་ལ་ཚོད་ལྟ་བྱ་དགོས། སྤྱང་པོ་བྱ་དགོས། ཎེ་པོ་ལཎ་གྱིས་འདི་
ལྟར་གསུངས་ཡོད། མགོ་ཁྲིད་ཚོར་མི་མང་ཁྲིམས་དང་འགལ་ན་ཉེས་
ཆད་གཏོང་བའི་ཐོབ་ཐང་ཡོད། ཡིན་ནའང༌། མི་མང་གི་བདེ་སྡུག་
སྣང་མེད་གཏོང་བའི་ཐོབ་ཐང་རྩ་བ་ནས་མེད། ཁྱོད་ཀྱིས་མི་ཚེ་ནང་
གི་ལེགས་ཉེས་དག་ལ་དབྱེ་འབྱེད་བྱས་ཏེ་རང་ཉིད་མགོ་ཁྲིད་བཞིན་
རང་འགན་རང་འཁུར་དང་རང་མགོ་རང་ཐོན་གྱི་སྒོ་ནས་བྱེད་སྒོ་
མཐའ་དག་ལེགས་འགྲུབ་ཡོང་བར་འབད་བརྩོན་བྱེད་དགོས་པར་མ་
རང་གི་ཆུ་ཚོད་དམ་འཛིན་བྱས་ཏེ་ཚོང་ལས་སོགས་ཀྱི་ལས་ཟད།
རིམ་ཁག་ལ་འབད་འབུངས་བྱས་ན་སོ་སོའི་བསམ་བློའི་ནུས་ཤུགས་
ལ་འདབ་ལག་རྒྱས་ཏེ་རང་རྐྱ་འཕེལ་བ་ཞིག་ཏུ་འགྱུར་སྲིད་དོ། །

ཤེས་རབ།

ཉམས་མྱོང་ནི་འབད་བརྩོན་གང་ཡང་མ་བྱས་པར་འཐོབ་ཐུབ་པ་ཞིག་ཡིན་མི་སྲིད།
ཨོ་སི་ཀཱ་ཝ་ཡེལ་དྷི།
ངས་སྔོན་ཆད་དེབ་ཆུང་ཞིག་བཀླགས་མྱོང་བ་ཡིད་ལ་
དྲན་འོང་། དེབ་དེའི་མགོ་མཇུག་བར་གསུམ་དུ་གནད་དོན་
གཅིག་དམིགས་སུ་བཟུང་ནས་བྲིས་འདུག་སྟེ། ཁྱོད་རང་ལ་
མཚོན་ནས་བཤད་ན། ཤེས་རབ་ཟེར་བ་དེ་དོན་ངོ་མ་ཅི་ཞིག་
ཡིན་ནམ། ལས་རིགས་མི་འདྲ་བ་སོ་སོ་དང༌། འཚོ་བའི་བརྒྱུད་
རིམ་མི་འདྲ་བ། རིག་གནས་ཀྱི་རྒྱབ་ལྗོངས་མི་འདྲ་བའི་མི་ཚང་
མར་གནད་དོན་དེའི་ཐད་ནས་ལན་མི་འདྲ་བ་སོ་སོར་བཏབས་
ཡོད། མི་འདི་དག་ཚང་མས་རང་རང་གི་ལས་ཀའི་ཁྱབ་ཁོངས་
མི་འདྲ་བ་སོ་སོ་ནས་གྲུབ་འབྲས་གཡུར་དུ་ཟ་བ་རེ་བླངས་ཡོད་
མོད། འོན་ཀྱང༌། ཁོ་ཚོའི་བསྡོམས་ཚིག་གི་ནང་དོན་ནི་རྣམ་པ་
སྣ་ཚོགས་པ་ཡིན། ངས་དེའི་ནང་ནས་ཐུན་མོང་གི་བསྡོམས་
ཚིག་ཁ་ཤས་ཕྱོགས་བསྡུས་བྱ་ཆོག་སྟེ། ཕུན་སུམ་ཚོགས་པའི་
ཉམས་མྱོང་དང་། གཞུང་རྒྱུད་དྲང་བའི་མི་གཤིས། ཤེས་རྒྱ་ཆེ་
བའི་ཡོན་ཏན་བཅས་སོ། །
དེབ་དེ་བཀླགས་པའི་དུས་སྐབས་དེ་རུ། ང་ད་དུང་ལོ་
ན་ཧ་ཅང་ཆུང་། སྦ་གསང་མེད་པར་བཤད་ན། ད་ལྟ་ངས་དཔེ་
དེབ་དེའི་ཁ་བྱང་ཡང་བརྗེད་འདུག གང་ལྟར། སྐབས་དེར།
དཔེ་དེབ་དེ་ནི་མི་གཞན་ཞིག་གིས་རང་དགར་སློབ་གྲྭའི་དཔེ་
མཛོད་ཁང་གི་ཅོག་ཙེའི་ཐོག་ན་གཡུགས་འདུག་པ་དང་། ང་
རང་དེའི་འགྲམ་ན་སྟེས་དབང་གིས་འགྲོ་བཞིན་ཡོད་དུས་
མཐོང་ནས་དེའི་འགུག་ཤུགས་ཀྱིས་ཡིད་དྲངས་པས། ད་གཟོད་
ངར་དཔེ་ཆ་དེ་བཀླག་འདོད་སྐྱེས་པར་མ་ཟད། བཀླགས་ཀྱང་
ཚར་བ་ཡིན། དེ་བཀླགས་རྗེས་ངར་ཤེས་ཡོན་གྱི་གལ་ཆེན་རང་
བཞིན་སྐོར་གོ་བ་གཏིང་ཟབ་ཅིག་རྙེད་སོང་། ང་ལ་སྐབས་དེར་
ཉམས་མྱོང་ཕུན་སུམ་ཚོགས་པ་ཞིག་མེད་མོད། ཡིན་ན་ཡང་
ངས་ཀྱང་ཉམས་མྱོང་གི་རྩ་ཆེའི་རིན་ཐང་ལ་ངེས་ཟིན་ཟབ་མོ་
ཞིག་ཐོབ་སོང་། དེར་བརྟེན། སྐབས་དེར་དེབ་དེ་ཡིས་ང་ལ་
བཞག་པའི་བག་ཆགས་ཆེས་ཟབ་ཤོས་དེ་ནི་གཞུང་དྲང་གི་མི་
གཤིས་ཀྱི་རིན་ཐང་རེད། དུས་སྐབས་མང་བོ་ཞིག་གི་ནང་དུ་
གཞུང་རྒྱུད་དྲང་བའི་མི་གཤིས་དེ་རྒྱུན་པར་མཚན་སྙན་གྲགས་
ཀྱི་རིན་ཐང་དང་མཉམ་དུ་དམ་པོར་འབྲེལ་ནས་བསྡད་ཡོད།
ཏག་ཏག་སྐབས་འདི་ལ། ངའི་བསམ་པར། སྤུས་ལེགས་ཚོང་
རྟགས་ཀྱི་སྣང་བརྙན་ཞིག་གསར་གཏོད་བྱ་འདོད་ཀྱི་བསམ་
ཚུལ་ཡང་སྐྱེས་སོང་།
གསར་གཏོད་ཚོང་བ་ཞིག་ཡིན་པའི་ཆ་ནས། ངའི་ཕ་རྒན་
གྱིས་སྔ་མོ་ཞིག་ནས་ནེའུ་ཡོག་གྲོང་ཁྱེར་གྱི་ཉེ་འདབས་སུ་རང་
མི་ཚང་ཉིད་ཀྱི་ཚོང་རྟགས་སྣང་བརྙན་ཞིག་བཙུགས་ཡོད།
མས། ཁོས་སྐུལ་སྤེལ་བྱས་པའི་འཛུགས་སྐྲུན་ལས་གཞི་ནི་སྤུས་
ཀ་འགན་ལེན་གྱི་མཚོན་རྟགས་ཤིག་ཡིན་པར་ཡིད་ཆེས་གནང་
གིན་ཡོད། འཛུགས་སྐྲུན་ཁང་པའི་ངོས་སུ་“ཁྲི་རཱམ་ཕི།”ཞེས་
པའི་ཚོང་རྟགས་བཀོད་ཚེ། ཁོ་ཚོས་ད་གཟོད་དེའི་རྒྱུ་སྤུས་
ལེགས་ཉེས་ལ་ཚོད་དཔག་བྱ་མི་དགོས་ལ། ལས་དང་བསོད་
ནམས་བརྟགས་ནས་ལས་དབང་གི་ཁང་པ་ཡག་པོ་ཞིག་ལ་ཨེ་
འཕྲད་ལ་རེ་བ་ཡང་བྱ་མི་དགོས། ངའི་ཕ་རྒན་གྱིས་འདི་ལྟར་
རང་ཉིད་ཀྱི་མཚན་སྙན་བཟང་པོ་འཛུགས་སྐྲུན་བྱས་ཡོད་པ་
རེད། ངས་རང་ཉིད་ཀྱི་ཚོང་ལས་དོན་གཉེར་བྱེད་པའི་མགོ་
བརྩམས་པའི་དུས་སྐབས་དེ་ལ། ངེས་པར་དུ་དངུལ་ཁང་ལས་
གཉེར་བ་དང་ཆེད་ལས་མི་སྣ་རྣམས་ཀྱིས་ཡིད་ཆེས་གནང་དུ་
འཇུག་ཐུབ་པའི་ཚོང་རའི་སྙན་གྲགས་ཤིག་འཛུགས་རྒྱུའི་སེམས་
ཐག་བཅད་པ་ཡིན། དེ་ལྟར་བྱས་ན་ད་གཟོད་རང་ཉིད་ཚོང་བ་
ཞིག་ཡིན་པའི་གཞུང་དྲང་མི་གཤིས་ལ་ལེགས་ཚོགས་རྒྱུན་
འཁྱོངས་བྱ་ཐུབ་པ་ངས་གསལ་བོར་རྟོགས་ཡོད། གལ་ཏེ་མི་
རྣམས་ཀྱིས་ཁྱོད་ལ་བློ་གཏད་ས་བྱ་ཆོག་པར་འདོད་ཡོད་དུས།
ད་གཟོད་ཁོ་ཚོས་ཁྱོད་དང་མཉམ་ལས་བྱེད་པར་མོས་འཐད་
ཡོད་པ་ཡིན། ལྷག་པར་དུ། གལ་ཏེ་མི་ཞིག་གིས་རང་ཉིད་ཀྱི
བཟོ་སྐྲུན་ལས་གཞི་ལ་མ་རྩའི་རོགས་སྐྱོར་འཚོལ་སྙེག་བྱེད་
བཞིན་ཡོད་ཚེ། ཡིད་ཆེས་དེ་རིགས་ནི་སྔར་ལས་ཀྱང་ཧ་ཅང་
གལ་ཆེན་ཞིག་ཡིན་པ་རྟོགས།
ཁྱོད་ནི་ཐོན་སྐྱེད་དང་བྲལ་ནས་སློབ་སྦྱོང་བྱེད་མཁན་གྱི་ཉིན་
ཧྲིལ་བོའི་ལམ་ལུགས་སློབ་གྲྭའི་སློབ་མ་ཞིག་ཡིན་ནའང་འདྲ་།
མིན་ན་དུས་ཚོད་ལྷག་མ་བེད་སྤྱད་དེ་ལས་གནས་ཐོག་སློབ་
སྦྱོང་བྱེད་བཞིན་པའི་སློབ་མ་ཞིག་ཡིན་ནའང་ཆོགཁྱོད་ནི་ད་སོ་
མ་བྱ་བར་གསར་དུ་ཞུགས་པའི་ལས་བཟོ་བ་ཞིག་ཡིན་ནའང་
འདྲ། མིན་ན་ལས་རིགས་དོན་གཉེར་འཚོལ་སྙེག་དང་གསར་
དུ་གཉེར་མགོ་རྩོམ་བཞིན་པའི་ཆེད་ལས་མི་སྣ་ཞིག་ཡིན་ནའང་
ཆོག གང་ལྟར་ཁྱོད་ཀྱིས་རང་ཉིད་ཀྱི་མདུན་ལམ་གྱི་གནད་དོན་
ལ་བསམ་གཞིག་ནན་ཏན་ཞིག་ཅིས་ཀྱང་བྱ་དགོས། ཁྱོད་ཀྱིས་
ངེས་པར་དུ་གསལ་ཞིང་ཡང་དག་པའི་མི་ཚེའི་དམིགས་འབེན་
ཞིག་གཏན་ཁེལ་བྱ་དགོས། དེབ་འདི་བདམས་ནས་བཀླག་པ་
ནི། ཁྱོད་ལ་མཚོན་ནས་བཤད་ན། བཀྲ་ཤིས་པའི་ལྟོས་བཟང་
ཞིག་ཡིན་ངེས། རྒྱུ་མཚན་ནི་དེ་ཡིས་ཁྱོད་རང་གིས་རང་ཉིད་ཀྱི་
སློབ་གསོ་ལ་ཧ་ཅང་དོ་ཁུར་ཆེན་པོ་བྱེད་བཞིན་ཡོད་པ་མཚོན་
ཐུབ་པ་དང༌། མ་ཟད་ཤེས་བྱ་འཐོབ་འདོད་ཀྱི་རེ་བ་ཆེན་པོ་
ཡོད་པ་ཡང་མཚོན། ང་དང་ཐོག་སློབ་མ་ཡིན་པའི་དུས་སྐབས
དེ་ལ། རྒན་པ་རྣམས་ཀྱིས་ཀྱང་ནམ་རྒྱུན་ང་ལ་འདིའི་སྐོར་གྱི་
གནས་ལུགས་མང་བོ་གསུངས་ནས། ང་ཡི་འཚར་ལོངས་ལ་སྣེ་
ཁྲིད་གནང་མྱོང་ཡོད། ངས་ཀྱང་རྒྱུན་དུ་ནུས་ཤུགས་གང་ཡོད་
ཀྱིས་རང་གིས་ལེན་ཐུབ་པའི་ཤེས་བྱ་ཡོད་ཚད་ལ་སློབ་སྦྱོང
ནན་ཏན་བྱས་ཏེ། ཤེས་རབ་གོང་དུ་སྤེལ་བར་འབད་པ་བྱས་པ་
ཡིན།
ངས་ལོ་དེར་དེབ་དེའི་ནང་ནས་བསླབས་ཏེ་ཤེས་ཤིང༌། དེའི་
གཞུག་ནས་བྱ་བའི་ཁྲོད་ནས་ངེས་ཤེས་རྙེད་པ་ནི་འདི་ལྟ་སྟེ
ཤེས་རབ་ནི་རྒྱུ་རྐྱེན་སྣ་མང་གི་ཐུན་མོང་བྱེད་ནུས་ཀྱི་མཇུག་
འབྲས་ཤིག་ཡིན་པ་སྟེ། གཅིག་ནི་ཉམས་མྱོང་དང་། གཉིས་ནི་
ཤེས་ཡོན་ཡིན། ཁྱོད་ཀྱིས་མི་གཞན་ལ་ཤེས་རབ་སློབ་ཐབས་
མེད། མི་ཞིག་རང་ཉིད་ཀྱི་སློབ་སྦྱོང་དང་འབད་བརྩོན་ལ་
བརྟེན་ན་ད་གཟོད་ཤེས་རབ་གོང་དུ་འཕེལ་ཐུབ་པ་ཡིན། ཤེས་
རབ་དང་ཆ་འདྲ་བར། གསལ་རྟོགས་ཀྱི་ནུས་པ་དེ་ཡང་སློབ་
ཁྲིད་བྱེད་ཐབས་མེད་དེ། དེ་ཡང་ནམ་རྒྱུན་མི་རང་རང་གི་
ཉམས་མྱོང་གིས་གསོག་འཇོག་དང་བསྟུན་ནས་རིམ་བཞིན
འཐོབ་དགོས་པ་ཞིག་ཡིན།
ངས་ཚོར་ཐུབ་པ་ཞིག་ལ། རང་གི་ཤེས་རབ་ཆ་ཚང་བའི་
དབང་གིས། ངས་མགྱོགས་མྱུར་ངང་གནས་བབ་ལ་བསམ་
གཞིག་བྱས་ཏེ། དུས་ཐོག་ཏུ་འཐབ་ཇུས་འདོན་ཆོག མ་ཟད་
བདག་གི་ཤེས་རབ་ཀྱང་བདག་གིས་ལོ་མང་པོའི་རིང་གི་ཉམས་
མྱོང་གསོག་འཇོག་བྱས་པ་ལས་བྱུང་བ་རེད། དཔེར་ན། ཁྱོད་ལ་
བསྟུད་མར་འཕྲོ་རིམ་འཕྲོར་ལེགས་འགྲུབ་བྱུང་བའི་ཟིན་ཐོ་
ཡོད་པའི་སྐབས་སུ། ཁྱོད་ཀྱིས་རང་ཉིད་ཀྱི་ཚོར་བ་ལ་ཡིད་ཆེས་
བྱ་ཆོག་པ་དང་། །ཚོར་བ་གཞིར་བཟུང་ནས་འཐབ་ཇུས་འདོན་
ཆོག ང་རང་ལ་མཚོན་ནས་བཤད་ན། ངས་དོན་དངོས་སྟེང་
ཤེས་རབ་འདི་ཐད་ཀར་དུ་ཁྱོད་ལ་སྟེར་རྒྱུ་དེ་ཧ་ཅང་དཀའ་མོ་
ཞིག་རེད་ལ། ཁྱོད་ཀྱིས་ཀྱང་རང་ཉིད་ཀྱི་སློབ་སྦྱོང་དང་ཉམས་
མྱོང་ལ་བརྟེན་ནས་ཤེས་རབ་དེ་འཐོབ་ཐབས་བྱ་དགོས་པ་ཞིག་
རེད། ཡིན་ན་ཡང་། ང་ད་དུང་སློབ་མ་ཞིག་ཡིན་པའི་གནས་
སྐབས་དེ་ལ། གནས་ལུགས་འདི་དག་གིས་ང་ལ་རོགས་རམ་གྱི
ནུས་པ་ཧ་ཅང་ཆེན་པོ་ཞིག་ཐོན་སོང་། དེ་དག་ནི་ཁྱོད་ཚོས་
ཀྱང་བསམ་གཞིག་ཞིབ་མོ་བྱེད་རིན་ཡོད་ས་ཞིག་རེད།
ཤེས་རབ་འཐོབ་པའི་བྱེད་ཐབས་གཞན་པ་ཞིག་ཡོད་པ་དེ་ནི།
ལོ་རྒྱུས་སྟེང་གི་མི་སྣ་རླབས་ཆེན་དག་གི་རྣམ་ཐར་དང་། ཡང་
ན་ཁྱོད་རང་ལ་སྤྲོ་སྣང་ཆེ་བའི་ལས་རིགས་ཁྱབ་ཁོངས་ཀྱི་མི་སྣ་
གལ་ཆེན་དག་གི་འབྲེལ་ཡོད་དཔེ་དེབ་བཀླག་རྒྱུ་དེ་རེད། ངས་
བཀླགས་མྱོང་བ་ནི། ཝེན་སི་ཊོན་ཆིར་ཆེལ་དང༌། ཨ་བྷི་ཪི་
ཧཱམ་ལེན་ཁོན། དེ་མིན་འཛམ་གླིང་ལོ་རྒྱུས་ཁྲོད་ཀྱི་རླབས་ཆེ་
བའི་མི་སྣ་གཞན་དག་གི་དཔེ་དེབ་དག་ཡིན། ང་ལ་ངོ་མ་དེའི་
ནང་ནས་ཕན་ཁེ་མི་ཉུང་བ་ཞིག་ཐོབ་མྱོང་། ཁོ་ཚོར་ངེས་པར་དུ་
མི་ཕལ་བ་ལས་ལྷག་པའི་རྣམ་དཔྱོད་ལྡན་དགོས་པ་དང༌། དེ་
འཛོམས་ན། ད་གཟོད་རྒྱལ་ཁའི་ངང་ནས་རང་ཉིད་གནས་
པའི་དཀའ་ཚེགས་ཆེ་བའི་ཁོར་ཡུག་ལ་གདོང་གཏོད་ཐུབ་པ་
རེད། ཁོ་ཚོ་གནས་སའི་གནས་བབ་ལ་ཕལ་ཆེར་ངེས་ཅན་གྱི་
གོ་སྐབས་དང་སྟབས་འགྲིག་རེ་མཆིས་ཀྱང་སྲིད་མོད།
འོན་ཀྱང་། ཁོ་ཚོས་རང་སྟེང་གི་ཉམས་མྱོང་དང་ཤེས་རབ་ལ་
བརྟེན་ཏེ། རྒྱལ་ཁ་དང་། ཕན་ནུས་མཐོ་བའི་སྒོ་ནས་རང་ཉིད
ལ་འཕྲད་པའི་དཀའ་གནད་ཡོད་ཚད་སེལ་བཞིན་ཡོད་པ་རེད།
ཚོད་དཔག་ཅིག་བྱས་ན། གལ་ཏེ་མི་ཁྲི་སྟོང་མང་པོ་ཞིག་གི
ལས་དབང་དེ་ཁྱོད་ཀྱི་བྱ་ལུགས་སམ་བྱེད་སྟངས་སམ་འཐབ་
ཇུས་སམ་གདམ་གསེས་ཁོ་ན་ལ་རག་ལས་ཡོད་པའི་དབང་དུ་
བཏང་ན། ཁྱོད་ཀྱིས་ལོ་རྒྱུས་མི་སྣ་རླབས་ཆེན་དེ་དག་གིས་དུས་
སྐབས་དེར་རང་རང་གི་ཕྲག་སྟེང་དུ་འགན་འཁྲི་ཆེན་པོ་རེ་ཁུར་
ཡོད་པ་ལ་མྱོང་ཚོར་བྱ་ཐུབ་ངེས་རེད། ཁོ་ཚོ་དང་བསྡུར་ན། ང་
ཚོར་འཕྲད་པའི་གནད་དོན་ཡོད་ཚད་ནི་སྐྱོན་མཐོང་སླ་བ་རྐྱང་
རྐྱང་རེད། ཡིན་ན་ཡང་དེ་དག་གིས་ཀྱང་ང་ཚོས་རང་ཉིད་ཀྱི་
བསམ་གཞིག་རྒྱ་བསྐྱེད་བྱེད་པར་རོགས་འདེགས་ཀྱི་ནུས་པ་
གལ་ཆེན་རེ་ཐོན་ངེས་རེད་ལ།། སྔར་ལས་ལྷག་པར་གཏིང་ཟབ་
པའི་སྒོ་ནས་ང་ཚོའི་ཕྲག་སྟེང་གི་འགན་འཁྲི་དང་དགོས་ངེས་ཀྱི་
འཇོན་ནུས་ལ་རྒྱུས་ལོན་བྱ་ཐུབ་པ་རེད།
ངས་སྔར་བཞིན་ཡིད་ལ་དྲན་པ་སྟེ། ངས་ད་དུང་སློབ་གྲྭ་ན་
དཔེ་ཆ་ཀློག་བཞིན་ཡོད་པའི་དུས་དེ་ནས། ངས་བྱ་དངོས་
རིགས་གཉིས་ཀྱིས་སྐབས་དེར་ངས་ཧ་གོ་བའི་འཇིག་རྟེན་དེ་ལ་
དམིགས་བསལ་གྱི་དོན་སྙིང་བསྐྲུན་ཡོད་པ་ཤེས་རྟོག་བྱུང་མྱོང༌།
དེ་གཉིས་ནི་རང་བྱུང་དང་དམག་འཁྲུག་རེད། རང་བྱུང་དང་
དམག་འཁྲུག་གང་ཡིན་རུང་ནུས་པ་སྟོབས་ཆེན་རེ་རེ་ཡོད།
རང་བྱུང་གིས་རྒྱལ་ཁབ་ཅིག་གི་ས་ངོས་ཆགས་ཚུལ་ལ་འགྱུར་
ལྡོག་གཏོང་ཐུབ་པ་ཙམ་ཡིན་མོད། འོན་ཀྱང་། དམག་འཁྲུག་
གིས་ས་ངོས་ཆགས་ཚུལ་ལ་འགྱུར་བ་གཏོང་བ་ཙམ་ཁོ་ན་མ་
ཡིན་པར། ཐ་ན་སྤྱི་ཚོགས་ཀྱི་རིག་གནས་འཕེལ་རིམ་ཧྲིལ་བོ་ལ་
ཡང་འགྱུར་ལྡོག་གཏོང་ངེས་རེད། དེར་བརྟེན། ངས་དུས་ཚོད་
ཧ་ཅང་མང་པོ་ཞིག་བེད་སྤྱད་དེ་དམག་འཁྲུག་དང་དེ་ཡིས་ང་
ཚོའི་གནས་ཡུལ་གྱི་དེང་རབས་རིག་གནས་ལ་ཐེབས་པའི་
བརྡབ་གསིག་སྐོར་ལ་ཞིབ་འཇུག་བྱས་མྱོང་། འདི་ནི་ལས་
འགན་རྒྱ་ཆེན་པོ་ཞིག་ཡིན་པས། ང་ཡང་རྩ་བའི་ཆ་ནས་འདིའི་
ཕྱོགས་ཀྱི་ཆེད་མཁས་པ་ཞིག་ཡིན་ཞེས་གཏན་ནས་བཤད་མི་
ཐུབ། ཡིན་ན་ཡང་། དོན་ངོ་མར་ང་ཚོས་དེ་ལ་དུས་ཚོད་མང་
པོ་སྤྱད་དེ་ཞིབ་འཇུག་བྱ་རིན་ཡོད་དེ། ང་ཚོའི་དེ་རིང་གི་རིག་
གནས་འདི་དག་དོན་དངོས་སྟེང་ཇི་ལྟར་འཕེལ་འགྱུར་བྱུང་བ་
དེ་ཡང་ཅི་ཞིག་ལ་བརྟེན་ནས་ང་ཚོས་དེ་རིང་ཆ་རྒྱུས་དང༌།
ཡོད་པར་གྱུར་པའི་རྣམ་པ་འདི་འདྲ་ཞིག་ཏུ་འགྱུར་ལྡོག་བྱུང
བར་ཞིབ་འཇུག་བྱ་རིན་ཆེན་པོ་ལྡན།
ངས་ནན་ཏན་གྱི་སྒོ་ནས་ཁྱོད་ཚོ་ལ་དཔེ་དེབ་ཅིག་འོས་སྦྱོར་
བྱ། དེ་ལ་མ་འོངས་པར་ང་ཚོའི་ཚོང་ལས་དང་དོ་དམ་འཐབ་
ཇུས་སྐོར་གྱི་བསམ་གཞིག་སྐྱེད་སྲིང་བྱེད་པར་རིན་ཐང་ངེས་
ཅན་ལྡན་ཡོད། དེ་ནི་ཟོན་ཙིའི་དམག་ཇུས་ཟེར་བའི་དཔེ་
དེབ་དེ་ཡིན། དེ་ནི་ཟོན་ཙི་ཡིས་སྤྱི་ལོའི་སྔོན་གྱི་དུས་རབས་
དྲུག་པའི་ནང་བརྩམས་པ་ཞིག་ཡིན། དེ་ཡིས་ཞིབ་འཇུག་བྱ
ཡུལ་གཙོ་བོ་ནི་དམག་དོན་འཐབ་ཇུས་རེད། དེབ་འདི་ཡིས་
རྒྱལ་ཁབ་མང་པོ་ཞིག་གི་མགོ་ཁྲིད་མཐོ་ཁག་ཚང་མར་ཤུགས་
རྐྱེན་གཏིང་ཟབ་མོ་ཐེབས་ཡོད། དམག་སྤྱི་ཆེན་མོ་སྒྲོའུ་ལཱ་སི་
མཱ་ཁཱི་ཨ་ཐིར་དང་ལོ་རྒྱུས་སྟེང་གི་དམག་དོན་འཐབ་ཇུས་པ་
གཞན་པ་མང་པོ་ཞིག་གིས་ཀྱང་ཧ་ཅང་གཏིང་ཟབ་པའི་སྒོ་ནས་
དཔེ་དེབ་འདི་ལ་ཞིབ་འཇུག་བྱས་མྱོང་ཡོད་པ་རེད། ལྟོས་
འཇོག་གིས་བཤད་ན། མིང་གྲགས་ཆེ་བའི་དཔེ་དེབ་གཞན་པ་
ཞིག་ཡོད་པ་དེ་ནི་མཱ་ཆཱ་ཨ་ཡེ་བ་ལེ་ཡིས་བརྩམས་པའི་རྗེ་
དཔོན། ཞེས་པ་དེ་ཡིན། དེབ་འདིའི་ནང་དུ་སྔར་ལས་ལྷག་
པར་ཆབ་སྲིད་གདོང་ཐུག་དང་མགོ་ཁྲིད་པ་རྣམས་ལ་ལྡན་
དགོས་པའི་དགོས་ངེས་ཀྱི་སྤུས་ཀའི་སྐོར་ལ་དོ་སྣང་ཆེན་པོ་
བྱས་ཡོད་པ་ལས། དམག་འཁྲུག་དང་ཡང་ན་ཚོང་ལས་བསམ་
བློའི་སྐོར་མིན། འོན་ཀྱང༌། དེ་ཡིས་དབང་ཆའི་རིན་ཐང་ཐད་
ནས་ནན་བཤད་ཆེན་པོ་བྱས་ཡོད། དེ་ནི་དེབ་འདིའི་བསམ
བློའི་དགེ་མཚན་ཆུང་བའི་ཕྱོགས་དེ་ཆགས་ཡོད། དེ་ལྟར་ཡིན་
པས་ན། ད་རུང་དུས་ཚོད་ཅུང་ཙམ་སྤྱད་དེ་ཟོན་ཙིའི་དམག་
ཇུས་དེ་མང་ཙམ་བཀླགས་ན་བསམ་སོང་།
ཁྱོད་ཀྱི་ཤེས་རབ་གོང་དུ་འཕེལ་བར་འདོད་ན། ཁྱོད་
ཀྱིས་བྱེད་ཐབས་རིགས་མི་འདྲ་བ་སྣ་ཚོགས་ཤིག་ལས་གདམ་ཀ་
བྱ་ཆོག་སྟེ། ཕུལ་དུ་བྱུང་བའི་བརྩམས་ཆོས་མང་པོ་ཞིག་གིས་
ཁྱོད་ལ་རང་ཉིད་ཀྱི་བྱེད་སྟངས་དང་བསྟུན་ཏེ་ཤེས་རབ་འཕེལ་
བར་སློབ་སྟོན་བྱ་ཆོག་པ་ཡོད། ཁྱོད་ཀྱིས་ངེས་པར་དུ་རང་ཉིད་
ལ་དབང་བའི་ཤེས་རབ་ཀྱི་ལམ་བུ་ཞིག་རྙེད་ཐུབ་པར་ང་ལ་
ཡིད་ཆེས་ཡོད། ཡིན་ན་ཡང་། ཐོག་མར་ཁྱོད་ཀྱིས་ཅིས་ཀྱང་
ལུས་སེམས་ཀྱི་ནུས་ཤུགས་ཡོད་ཚད་བཏོན་ཏེ། དུས་དང་གནས་
ངེས་མེད་ནས་དཔེ་ཀློག་དང་སློབ་སྦྱོང་གི་བྱ་འགུལ་སྣ་མང་
སྤེལ་དགོས། དུས་ཡུན་རིང་བོ་ལ་བལྟས་ནས་བཤད་ན། ཁྱོད་
ཀྱིས་སྔོན་ཆད་ཀྱི་དཀའ་སྡུག་དང་བར་ཆད་སྣ་ཚོགས་ལ་ཡུན་
རིང་དུ་གདོང་གཏད་ཅིང་མཐའ་མཇུག་རྒྱལ་ཁ་ཐོབ་མྱོང་བའི་
སྔོན་རབས་པ་རྣམས་ལ་སློབ་སྦྱོང་བྱས་ནས་ཤེས་རབ་འཐོབ་པ་
བྱ་ཆོག ངེས་པར་ཡིད་ལ་འཛིན་དགོས་རྒྱུ་ཞིག་ལ། ཁྱོད་ཀྱིས་
ཐོག་མར་ཤེས་ཡོན་དང་ཉམས་མྱོང་གསག་དགོས། ཁྱོད་ལ་
འདོད་མོས་ཡོད་ས་ཞིག་ཡིན་ཚེ། དེའི་ཁྲོད་ནས་ཤེས་རབ་
འཐོབ་ཐུབ་པ་ངེས་ཅན་ཡིན། གོ་རིམ་རིམ་བགྲོད་ཀྱིས་མགོ་
བརྩམས་ན། ཁྱོད་ཀྱིས་ཁྱོད་རང་གི་རྒྱུན་ཆད་མེད་པའི་འབད་
བརྩོན་གྱི་ཁྲོད་ནས་གཡུར་དུ་ཟ་བའི་གྲུབ་འབྲས་ལོན་ངེས་ཡིན
པས། ཁྱོད་ཀྱིས་ངེས་པར་དུ་ངེས་དོན་གྱི་ཤེས་རབ་ཅིག་སྐྱེད
སྲིང་བྱ་ཐུབ་བོ། །

ཁྱོད་ཀྱིས་སློབ་སྦྱོང་ཅི་ཙམ་བྱས་ན་དེ་ཙམ་གྱིས་རང་ཉིད་ཀྱིས་
མི་ཤེས་པ་མང་བོ་ཡོད་པ་ཚོར་ཐུབ།

གལ་ཏེ་ཁྱོད་ཀྱིས་དེ་རིང་ནི་ཅི་ལྟ་བུ་ཞིག་ཡིན་པ་ཤེས་འདོད་ཚེ།ཁ་སང་ལ་ཕྱིར་མིག་
བྱོས།
ཕི་རིལ་ཨེ་ཡེ་སི་བྷ་ཁི།
ངའི་གྲོགས་པོ་ཞིག་གིས་ལོ་རྒྱུས་ལ་ཞིབ་འཇུག་བྱེད་ཀྱིན་ཡོད་
ལ། ཁོས་དུས་ཡུན་རིང་བོ་ཞིག་ལ་འཛམ་གླིང་འཁྲུག་ཆེན་
གཉིས་པར་ཞིབ་འཇུག་བྱས་པ་ཡིན། ཉིན་ཞིག་ངས་ཁོ་ལ་ཁྱོད་
ཀྱིས་དེ་འདྲའི་དུས་ཚོད་མང་བོ་ཞིག་བཏང་ནས་དེར་ཞིབ་
འཇུག་བྱས་པས། ད་ནི་ངེས་དོན་གྱི་ཆེད་མཁས་པར་གྱུར་ཡོད་
དམ་ཞེས་དྲིས། བློ་ཡུལ་ལས་འདས་པ་ཞིག་ལ་ཁོས་ང་ལ་ཕྱིར་
ལན་ཞིག་གནང་བ་ནི། ངས་དེར་ཞིབ་འཇུག་ཅི་ཙམ་བྱས་པ་དེ་
ཙམ་གྱིས་རང་ཉིད་ཀྱིས་མི་ཤེས་པ་མང་བོ་ཡོད་པ་ཚོར་བྱུང༌།
ལར་འཛམ་གླིང་འཁྲུག་ཆེན་གཉིས་པའི་སྐོར་ལ་ཞིབ་འཇུག་
བྱེད་དགོས་ཚེ། ཐོག་མར་ལོ་རྒྱུས་ལ་ཕྱིར་རྟོག་བྱས་ཏེ། འཁྲུག་
ཆེན་དང་བོའི་སྔ་རྐྱེན་ཕྱི་འབྲས་ལ་བརྟག་ཞིབ་བྱེད་དགོས། དེ་
བས། ད་ལྟ་འཁྲུག་ཆེན་དང་བོའི་ལོ་རྒྱུས་ལ་ཞིབ་འཇུག་བྱེད་
མུས་ཡིན་ལ། ངས་ད་དུང་འཛམ་གླིང་འཁྲུག་ཆེན་དང་བོའི་
འབྱུང་རྐྱེན་འཚོལ་མུས་ཡིན། ཤེས་བྱ་ལ་དངོས་ནས་མཐའ་མི་
འདུག་ཡ། ཞེས་བཤད་བྱུང༌། ངའི་གྲོགས་པོ་ཁོང་ནི་ངེས་དོན་གྱི་
མཁས་པ་ཆེན་པོ་ཞིག་ཡིན། འོན་ཀྱང༌། ཁོང་གིས་ལོ་རྒྱུས་ལ་
ཞིབ་འཇུག་བྱས་པ་བརྒྱུད་རང་ཉིད་ཀྱང་མི་ཁེངས་སྐྱུང་ཅན་
ཞིག་ཏུ་བསྒྱུར་གདའ། ཁོང་གིས་ཞིབ་འཇུག་ལ་འབད་བརྩོན་ཅི་
ཙམ་བྱས་ཀྱང་ཤེས་བྱ་མ་ལུས་ཁོང་དུ་མི་ཆུད་པའི་གནས་ལུགས་
རྟོགས་ཡོད།
ངས་ནམ་རྒྱུན་གྲོགས་པོ་འདིས་ང་ལ་བཤད་པའི་སྐད་ཆ་དེ་
ཡིད་ལ་དྲན་གྱིན་འདུག ཤེས་བྱ་ལ་ཅི་ཙམ་གྱིས་སློབ་གཉེར་བྱས་
ན་དེ་ཙམ་གྱིས་མི་ཤེས་པ་མང་བོ་འབྱུང་བ་དང༌། ཁོས་ནམ་
རྒྱུན་གནད་དོན་གསར་བ་འདོན་པ་དང༌། གང་ཞིག་དབྱེ་ཞིབ་
བྱས་པ་དེས་མུ་ནས་དོན་གཞན་ཞིག་ཀྱང་གྲོལ་བར་ནུས་སོ།།
མདོར་ན། ཕྱིས་སུ་ཁོང་ནི་མི་རྣམས་ཀྱིས་བརྩི་མཐོང་ཆེན་པོ་
བྱེད་སའི་ལོ་རྒྱུས་རིག་པ་བ་ཞིག་ཏུ་གྱུར། མི་རྣམས་ཀྱིས་ཁོང་ནི་
ཤེས་རྒྱ་ཆེ་བའི་མཁས་པ་ཞིག་ཡིན་པར་རློམ་ནའང་། ཁོས་ད་
དུང་རང་ཉིད་ཀྱི་གྲུབ་འབྲས་ཁྲོད་ནས་རང་ཉིད་མཁས་པར་
རློམ་སྟེ་བསམ་གཞིགས་དང་ཞིབ་འཇུག་ལ་མཚམས་འཇོག་
སོགས་ཅི་ཡང་མི་བྱེད་པར་ང་ལ་ཡིད་ཆེས་ཡོད། མི་རྣམས་ཀྱིས་
ཁོ་རང་མཁྱེན་རྒྱ་ཡངས་པའི་མཁས་པ་ཞིག་རེད་ཅེས་གདེང་
འཇོག་བྱས་ནའང་། ལོ་རྒྱུས་ཞིབ་འཇུག་ཁྲོད་ནས་རྙེད་པའི་
ཁེངས་སྐྱུང་གི་གཤིས་རྒྱུད་དེས་ཁོང་ལ་མུ་ནས་ཤེས་བྱ་གསར་
བ་སློབ་པར་སྐུལ་ལྕག་ཐེབས་པར་མ་ཟད། མུ་ནས་སློབ་སྦྱོང་ལ་
སྤྲོ་བ་བསྲིངས་ཡོད། དེས་ན། ཁོང་ལྟ་བུ་ནི་མི་ཚེ་གཅིག་ལ་སློབ་
གཉེར་བྱེད་མཁན་གྱི་སྐྱེ་བོ་ཞིག་གི་དཔེ་མཚོན་དུ་བགྲང་འོས་
སོ། །
མཚམས་རེར། ང་ཚོས་དོན་སྙིང་ཡོད་མེད་ལ་མ་བལྟས་པར་
རྒྱལ་ཁ་ལ་རེ་སྙེག་བྱེད་པ་ནི་ཐལ་དྲགས་པ་རེད་ཨང་སྙམ། གང་
ཞེ་ན། རྒྱལ་ཁ་ནི་དངུལ་སྒོར་ཁོ་ནའི་ཁེ་བཟང་དང་འབྲེལ་བ་
ཞིག་མ་ཡིན་པར་དོན་དངོས་ཀྱི་བདེན་པ་དང་འབྲེལ་བ་ཡོད་
པ་ཞིག་ཀྱང་རེད། ང་ཚོས་རང་གཞན་གཉིས་ཀྱི་རིག་གཞུང་ལ་
རྒྱུས་ལོན་བྱ་དགོས། དཔེར་ན། རང་གི་ལོ་རྒྱུས་ལ་ངེས་ཆ་ཡོད
པ་གཞིར་བཞག་གི་སྟེང་ནས་གཞན་གྱི་ལོ་རྒྱུས་ལའང་གསལ་ཆ་
ཅུང་ཙམ་ཡོད་དགོས། མ་གཏོགས། ཁྱོད་རང་ཁྲོན་པའི་ནང་གི་
སྦལ་བར་འགྱུར་ངེས་ཡིན། ཁ་ཅིག་ན་རེ། “ལོ་རྒྱུས་མི་ཤེས་པ་ནི་
རང་ཉིད་སྡོང་བོའི་ཆ་ཤས་ཡིན་པ་མི་རྟོགས་པའི་ལོ་མ་ཞིག་
དང་འདྲ།” འདི་ནི་ཧ་ཅང་དོན་ལ་གནས་པའི་དཔེ་ཡག་པོ་ཞིག་
རེད་སྙམ། གཏམ་དཔེ་འདིས་མི་རྣམས་ལ་སྐུལ་སློང་ཤུགས་
ཆེན་ཐེབས་ཡོད། མདོར་ན། འུ་ཅག་སློབ་གྲྭ་འགྲིམས་མྱོང་ན་
ཆོག་ལ་མ་འགྲིམས་ན་ཡང་ཆོག གང་ལྟར། ང་ཚོས་ཅིས་ཀྱང་
སློབ་གསོ་ལ་འགན་ལེན་དང་རྒྱབ་སྐྱོར་བྱེད་དགོས་པ་ཡིན།
ཡང་ཅིག་བཤད་ན། བརྗོད་གཞི་འདིའི་སྟེང་དུ་ང་ཡི་ལྟ་བ་
མཁྲེགས་ཆེ་ཡོད་ན་ཡང་ཐང་། གང་ལྟར། བདག་ནི་དངོས་པོའི་
ཆོས་ཉིད་ལ་ཡིད་ཆེས་བྱེད་མཁན་ཞིག་ཡིན་ཕྱིར། མ་རིག་
རྨོངས་དད་ལ་རིན་ཐང་དང་དོན་སྙིང་གང་ཡང་ཡོད་པར་མི་
མཐོང་། ཁྱོད་ཀྱིས་ཉི་མ་རེ་རེ་བཞིན་རང་གི་བྲང་ཁར་ལག་པ་
བཞག་སྟེ་བསམ་བློ་ཐོངས་དང་། དོན་དངོས་སུ་དེ་རིང་ནི་ཁྱོད་
ཀྱིས་སྔོན་ཆད་མི་ཤེས་པའི་ཤེས་བྱ་གསར་བ་ཅི་ཞིག་བསླབས་
སམ། ཞེས་རང་གིས་རང་ལ་དྲིས་དང༌། དེས་ཁྱོད་ལ་བློ་སྒོ་ཕྱེ་
ནས་སྔར་བས་ཤེས་བྱ་མང་བོ་དང་ལེན་བྱེད་དུ་འཇུག་སྲིད་ལ།
རང་ངོས་ཀྱི་རིན་ཐང་ཡང་གོང་འཕེལ་དུ་གཏོང་ཐུབ། དེང་གི་
སྤྱི་ཚོགས་ཁྲོད་ང་ཚོར་ཤེས་བྱ་གསར་བ་བསྡུ་ལེན་བྱེད་སྤྱད་ཀྱི་
ཡོ་བྱད་ཕུན་སུམ་ཚོགས་པ་ཡོད་ནའང་། ད་དུང་ཤེས་ཡོན་མེད་
པ་ལ་བརྟེན་ནས་རང་ཉིད་ལ་བཀག་རྒྱ་བཟོ་དགོས་དོན་ཅིའམ།
དེ་ཡང་ལོ་རྒྱུས་ཀྱི་སྤྲོ་སྣང་ལྡན་པའི་ཟུར་གཞན་ཞིག་ནི་དེས་ང་
ཚོ་ནི་ལོ་རྒྱུས་ཀྱི་ཆ་ཆས་ཤིག་ཡིན་པར་ར་སྤྲོད་བྱེད་པ་དེ་རེད།
ལོ་རྒྱུས་ནི་འདས་དོན་རྐྱང་རྐྱང་ཞིག་མ་ཡིན་པར་ད་ལྟ་འབྱུང་
བཞིན་པའི་གནས་ཚུལ་ཡང་དེའི་ཁོངས་སུ་གཏོགས་སོ། །ཁྱོད་
ཀྱིས་རང་ཉིད་ནི་ལོ་རྒྱུས་ཀྱི་ཆ་ཤས་ཤིག་ཡིན་པའམ། ཡང་ན་ལོ་
རྒྱུས་ནི་ཅི་ལྟར་བྱུང་བའི་གནས་ལུགས་དེ་མི་ཤེས་སམ། དེ་ཡང་
འཇིག་རྟེན་འདི་ཁྱོད་རང་སྐྱེས་པ་ནས་མགོ་ཚུགས་པ་མ་ཡིན་
ལ། ཁྱོད་རང་ཚེ་དུས་བྱས་པ་ནས་བཟུང་འཛམ་བུ་གླིང་འདི་
འཇིག་འགྲོ་བ་ཞིག་དེ་བས་ཀྱང་ག་ལ་ཡིན། འོན་ཀྱང་། དེས་ནི་
ཁྱོད་རང་ལོ་རྒྱུས་འཕེལ་འགྱུར་ཁྲོད་ཀྱི་ཆ་ཤས་ཤིག་མིན་པ་
མཚོན་མི་ཐུབ་པར་མ་ཟད། ཁྱོད་ནི་ལོ་རྒྱུས་ཀྱི་ཆ་ཤས་ཤིག་ཡིན་
པར་ར་སྤྲོད་བྱེད་པ་ཡིན། ད་ནི་གོང་སྨྲས་ཀྱི་སྡོང་བོ་དང་ལོ་
མའི་དཔེར་བརྗོད་ལ་བསམ་པར་བྱ་སྟེ། གལ་ཏེ་ཁྱོད་ཀྱིས་རང་
ཉིད་ནི་ལོ་མ་ཞིག་ཡིན་པ་ཤེས་ཀྱང༌། དེ་མཆེད་ཡུལ་གྱི་ལྗོན་པ་
ནི་ཅི་ལྟ་བུ་ཞིག་ཡིན་པ་མ་ཤེས་ཚེ། ཁྱོད་ཀྱིས་ཅི་ཞིག་བྱ་དགོས་
སམ། ངས་བསམས་ན་ལྗོན་པ་དེའི་རྣམ་པ་ཅི་ལྟ་བུ་ཞིག་ཡིན་
པ་ཤེས་པར་བྱེད་པའི་ཐབས་ནི། ཁྱོད་ཀྱིས་ཐོག་མར་ཅི་ཞིག་ལ་
ལྗོན་པ་བྱ། ཞེས་པའི་དྲིས་ལན་དེ་འཚོལ་བར་རིགས་སོ། །
ངས་སྔོན་ཆད་ཡོ་རོབ་པ་ཁ་ཤས་དང་ཁ་བརྡ་བྱས་པ་ན། ཁོ་
ཚོས་ཐ་གཅིག་ཏུ་ཨ་རི་བས་རང་ཉིད་ཀྱི་ལོ་རྒྱུས་མི་ཤེས་པར་
འདོད་ཀྱིན་འདུག བདེན་ཏེ། ཡོ་རོབ་པའི་ལོ་རྒྱུས་ནི་ཨ་རི་ལས་
ཤིན་ཏུ་རིང་བོ་ཡོད་པར་མ་ཟད། ང་ཚོ་ཨ་རིའི་ལོ་རྒྱུས་ལས་
འགྲེལ་སླ་བོ་ཡོད་སྲིད། གང་ཞེ་ན། ཨ་རི་བའི་ཡབ་མེས་ནི་རྒྱལ་
ཁབ་མི་འདྲ་བ་མང་བོ་ཞིག་དང་འབྲེལ་ཡོད། གནད་དོན་དེས་
ང་རང་འདང་རྒྱག་གི་ནང་དུ་གཡུགས། རྒྱུ་རྐྱེན་མང་བོ་ཞིག་གི་
ངོས་ཐད་ནས་བལྟས་ན།ཁོ་ཚོས་བཤད་པའི་གཏམ་ལ་བདེན་ཁ་
ཡོད། ཉེ་བའི་ཉིན་འདི་དག་ལ་ང་རང་སེ་ཀོ་ཊ་ལན་ཌ་རུ་
སོང་བ་ཡིན་ལ། ངའི་ཡུམ་ཆེན་ནི་སེ་ཀོ་ཊ་ལན་ཌའི་རྗེས་རབས་
པ་ཡིན། དེར་བརྟེན་ངས་དུས་ཚོད་ངེས་ཅན་ཞིག་སྤྱད་ནས་སེ་
ཀོ་ཊ་ལན་ཌ་རྒྱལ་ཁབ་དང་དེའི་སྲོལ་རྒྱུན་རིག་གནས་ལ་ཞིབ་
འཇུག་བྱས་ཤིང་། གྷོལ་ཧྥི་སྤོ་ལོ་ནི་སེ་ཀོ་ཊ་ལན་ཌ་ནས་དར་
བ་ཡིན་ལ། དེ་ནི་ང་རང་གྷོལ་ཧྥི་སྤོ་ལོ་ལ་དགའ་བའི་རྒྱུ་མཚན་
ཡང་ཡིན། ང་རང་ཚོང་ལས་པ་ཞིག་ཡིན་པའི་ཆ་ནས་ངས་སེ་
ཀོ་ཊ་ལན་ཌ་རྒྱལ་ཁབ་ལ་ཞིབ་འཇུག་བྱས་པའི་བརྒྱུད་རིམ་གྱིས་
ང་ལ་མིག་རྒྱ་དང་སྤྲོ་བ་ཅིག་ཅར་དུ་བསྐྱེད་སོང༌།
ཡང་ཅིག་བཤད་ན། ངས་ད་ལྟ་སེ་ཀོ་ཊ་ལན་ཌ་རྒྱལ་ཁབ་ཀྱི་
ཨ་བྷིར་སྦྲན་དུ་གྷོལ་ཧྥི་སྤོ་ལོའི་ལུས་རྩལ་ར་བ་ཞིག་འཛུགས་
སྐྲུན་བྱེད་བཞིན་ཡོད་ལ། དེ་ནི་མ་འོངས་པར་རྔམ་བརྗིད་ལྡན་
པའི་འཛུགས་སྐྲུན་ངོ་མཚར་བ་ཞིག་ཏུ་འགྱུར་ངེས་ཡིན། ང་
རང་རྒྱལ་ཁབ་དེར་འགྲོ་བར་ཧ་ཅང་དགའ་མོས་ཡོད་པར་མ་
ཟད། ཡུལ་དེའི་ས་གནས་ཀྱི་སྡོད་དམངས་དང་མཉམ་དུ་རྒྱལ་
ཁབ་དེའི་ལོ་རྒྱུས་དང་རིག་གནས་ལ་རྒྱུས་ལོན་ཡང་བྱས་པ་
ཡིན། ད་དུང་ཡུལ་དེའི་སྐོར་གྱི་གནས་ཚུལ་མང་བོ་ཞིག་ངས་
རྟོགས་དགོས་ཡོད་ལ། འབྲེལ་ཡོད་ཀྱི་ཤེས་བྱ་དེ་དག་གིས་ངའི་
ཁེ་ལས་ལ་མ་རྐང་འཇོག་པར་གྲོགས་དན་བྱེད་པར་མ་ཟད། ང་
ལ་ལམ་སྟོན་དང་སྣེ་ཁྲིད་བྱེད་ཐུབ་པར་གདོན་མི་ཟའོ། །
མདོར་ན། ཁྱོད་ཀྱིས་ང་ལ་ཡིད་ཆེས་གནང་ཆོག ཁྱོད་ནི་ནམ་
ཡང་ཐམས་ཅད་མཁྱེན་པ་ཞིག་ཏུ་འགྱུར་མི་སྲིད། གང་ཞེ་ན།
ཤེས་བྱ་མ་ལུས་ཁོང་དུ་ཆུད་པ་ནི་དཔེ་མི་སྲིད་པ་ཞིག་རེད།
གལ་ཏེ་ཁྱོད་ཀྱིས་རང་ཉིད་ནི་ཐམས་ཅད་མཁྱེན་པ་ཞིག་ཡིན་
མདོག་བསྟན་ན་ཡང་། དེ་ནི་རང་གཞན་ཀུན་གྱི་མིག་ནང་ལ་
མཛའ་མོ་ཞིག་གཏན་ནས་ཡིན་མི་སྲིད། དེར་མ་ཟད། ཁྱོད་
ཀྱིས་གོ་སྐབས་མང་བོ་ཞིག་འཆོར་སྲིད་པ་ཡིན། དེ་བས། ཁྱོད
ཀྱིས་རང་ཉིད་ཀྱི་བློ་རྒྱ་ཡོངས་སུ་བསྐྱེད་དེ་བསམ་བློའི་སྒོ་མོ་
ཕྱེས་དང་། དེས་ཁྱེད་ཉིད་ཀྱི་རིན་ཐང་ལྟ་བ་གོང་འཕེལ་དུ་
གཏོང་ཐུབ་པར་མ་ཟད། དེ་ནི་ངེས་པ་དོན་གྱི་རྒྱལ་ཁ་ཞིག་ཀྱང་
ཡིན་སྲིད་དོ། །

འགྲན་ཞུགས་པ་ལྟར་བསམ་བློ་ཐོངས།

སྐྱེ་བོ་སུ་ཡིན་ཡང་རང་ཉིད་ཀྱི་བློས་དཔག་པའི་གདམ་ཀ་ཡག་ཤོས་ལས་མཐོ་བའི་
གྲུབ་འབྲས་ཤིག་འཐོབ་མི་སྲིད།
ཨ་རེ་སི་ཀྲོ་ཁྲིལ།
འགྲན་ཞུགས་པ་ནི་ཆེས་སྤྱིར་བཏང་གི་མི་ཕལ་བ་ཞིག་
དང་འདྲ་བར་ཨ་མའི་མངལ་ནས་སྐྱེས་པ་ཞིག་ཡིན་ལ། འགྲན་
ཞུགས་པ་ནི་སྦྱོང་བརྡར་གྱི་ཁྲོད་ནས་བྱུང་བ་ཞིག་ཀྱང་ཡིན།
འགྲན་ཞུགས་པ་ཞེས་པ་ནི་རང་ནུས་རྩལ་དུ་སྤྲུག་མཁན་གྱི་སྐྱེ་
བོ་ཞིག་ལ་བྱ། ཡང་ཅིག་བཤད་ན། འགྲན་ཞུགས་པ་ཞེས་པ་ནི་
འགྲན་བརྡུར་གྱི་ཁྲོད་ནས་ཨང་དང་བོ་རྩོད་མཁན་གྱི་སྐྱེ་བོ་
ཞིག་ལ་བྱ། མདོར་ན། འགྲན་ཞུགས་པ་ཞེས་པའི་ཐ་སྙད་འདི་ནི་
མི་ཕལ་ཆེ་བས་ཨོ་རྩལ་འགྲན་ཚོགས་སྐབས་མཐོང་ཐོས་ཅི་
རིགས་བྱུང་ཡོད་སྙམ།
གང་ལྟར། འགྲན་ཞུགས་པ་དག་གི་མངོན་པར་མཐོ་
བའི་རྩལ་ནུས་དེ་མཐོང་ཐེངས་རེར་ངའི་ཡིད་ལ་ཝ་ལེ་འཆར་
ཡོང་བ་ནི་ཁོང་ཅག་གིས་ངེས་པར་བརྒྱུད་པའི་དཀའ་སྤྱད་དང་
སྡུག་རུས་ཀྱི་མི་ཚེ་དེ་ཡིན། འགྲན་ཞུགས་པ་དག་གི་མངོན་པར་
མཐོ་བའི་རྩལ་ནུས་དེ་མཐོང་ཐེངས་རེར་ངའི་ཡིད་ལ་ཝ་ལེ་
འཆར་ཡོང་བ་ནི་ཁོང་ཅག་གི་ཉམས་པ་མེད་པའི་སྙིང་སྟོབས་
དེ་ཡིན། དེ་ནི་འགྲན་ཞུགས་པ་ཞིག་ལ་ངེས་པར་ཚང་དགོས་
པའི་ཆ་རྐྱེན་ཡང་རེད། འགྲན་ཞུགས་པ་དག་གིས་རེ་སྙེག་བྱ་ས་
ནི་འཐོབ་བྱ་དམིགས་བསལ་བ་ཞིག་ཡིན། གང་ཞེ་ན། འགྲན་
རྩོད་ཀྱི་བསམ་བློ་ཡོད་སའི་སྐྱེ་བོ་དེ་ཆེས་སྤྱིར་བཏང་གི་བྱ་བ་
ཞིག་གིས་ཡིད་མགུ་མི་སྲིད། དེ་བས། འགྲན་རྩོད་པ་དག་གིས་
རྒྱ་ཆེ་ས་ནས་བསམ་བློ་གཏོང་བ་ཡིན། འགྲན་རྩོད་པ་དག་གིས་
བརྩོན་པ་ཆུ་རྒྱུན་ལ་བསྲེ་ནས་བྱ་བ་སྒྲུབ་པ་ཡིན། འགྲན་རྩོད་པ་
དག་གིས་བྱ་བ་གཟབ་ནན་གྱིས་སྒྲུབ་པ་ཡིན། འགྲན་རྩོད་པ་
དག་ལ་ངེས་པར་སྲུང་དགོས་པའི་སྒྲིག་ལམ་ཡོད་པ་ཡིན།
འགྲན་རྩོད་པ་དག་གིས་འགྲན་རྩོད་པ་ཞིག་གི་ངོས་ཐད་ནས་
བསམ་བློ་གཏོང་བ་ཡིན། དཔེར་ན། རྒྱ་ཁི་སྒྲམ་ཕི་སེ་ལགས་
ཀྱིས་གསུངས་པ་བཞིན། “འགྲན་རྩོད་པ་ཞིག་ཡིན་ན་ཞོགས་པ་
སྔ་མོ་ཡར་ལ་ལང་མི་འདོད་དུས་ཀྱང་ཨུ་ཚུགས་ཀྱིས་ལང་ཐུབ་
མཁན་ཞིག་ཡིན་དགོས།”ངའི་རེ་བར་ཁྱོད་ཀྱང་མི་དེ་ལྟ་བུ་ཞིག
ཡིན་པར་སྨོན།
ངས་ནམ་ཞར་དཀའ་ཁག་ནི་འགྲན་རྩོད་ལྟ་བུར་སྒོམ་
གྱིན་ཡོད། དུས་དང་དུས་སུ་ང་རང་འགལ་རྐྱེན་ལ་ཕྲད་ཚེ་སྙིང་
རུས་ཆེན་པོས་དེ་ཟློག་པར་བརྩོན་པ་ཡིན་ལ། གནད་འགག་གི་
སྐབས་སུ་ངའི་སྙིང་གི་རུས་པ་ཡང་ལྷང་ལ་འབུད་པ་ཡིན། གང་
ཞེ་ན། ངས་ཕམ་ཁ་ཉོ་བར་མི་འདོད་པས་སོ། ། བྷེ་ལེ་རྗེན་
ཁེངས་ལགས་ཀྱིས། “འགྲན་ཞུགས་པར་འགན་འཁྲིའི་འདུ་
ཤེས་ཡོད་པ་རེད། དཔེར་ན། སྤོ་ལོ་སླེའུའི་ཕྱོགས་སུ་ཐོན་ཚེ་ཁོར
དེ་འཛིན་འདོད་ཀྱི་བློ་སྐྱེ་བ་ཡིན། ”ཞེས་གསུངས་ཤིང་། ངས་
ཀྱང་ཁོ་མོའི་ཡང་ཏིག་གཏམ་གྱི་སྙིང་བོ་གསལ་བོར་རྟོགས་ཡོད།
གང་ཞེ་ན། ང་ལའང་བསམ་ཚུལ་དེ་འདྲ་ཞིག་ཡོད་པས་ཡིན།
ཨ་རིའི་ཨོ་པུན་ཞེས་པའི་ཐོག་ངར་ལོ་རྟག་པར་ཁུ་ཚུར་རྩལ་
འགྲན་ཞིག་ཡོད་ལ། ང་རང་རྩེད་རིགས་དེར་དགའ་བོ་ཡོད།
གང་ཞེ་ན། ཆེད་མཁས་པ་དེ་དག་ལ་བལྟས་པའི་གོ་རིམ་ཁྲོད་
ཁྱོད་ལ་དེ་འབྲེལ་གྱི་ཤེས་བྱ་མང་བོ་རག་པར་གདོན་མི་ཟ།
མདོར་ན། ཁྱོད་རང་སྒྱུ་རྩལ་དང་ལུས་རྩལ་སོགས་ལས་རིགས་
གང་ཞིག་ལ་མོས་པ་ཆེ་མིན་དེ་གཙོ་བོ་མིན། རྒྱུ་མཚན། ང་ཚོ་
ཚང་མར་བྱ་བ་གང་ཞིག་ལས་རྣམ་པར་རྒྱལ་འདོད་ཀྱི་བློ་ཐུན་
མོང་བ་ཞིག་ཡོད་པ་རེད། དཔེར་ན། འགྲན་བསྡུར་གྱི་ཁྲོད་ནས་
ཨང་དང་བོ་ལོན་པར་བརྩོན་པ་ལས། ཨང་གཉིས་པ་དང་ཕུལ་
བྱུང་བྱ་དགའ་སོགས་ཀྱིས་ང་ཚོ་ཡེ་ནས་མགུ་མི་སྲིད། ངས་
བསམས་ན་འདི་ནི་གནད་དོན་ཆེན་པོ་ཞིག་རེད་སྙམ། གང་ཞེ
ན། ངས་ནམ་ཞར་ནུས་པའི་རྩལ་རྫོགས་པའི་འགྲན་ཞུགས་པ་
མང་བོས་ཕམ་ཁ་ཉོས་པ་མཐོང་བྱུང༌། དེ་ནི་ཁོ་ཚོ་སེམས་ཀྱི་
གདིང་ནས་རྒྱལ་ཁ་ལེན་པར་སྐྲག་པས་ཡིན་སྙམ། གང་ཞེ་ན།
རྒྱལ་ཁ་ནི་འགན་འཁྲི་དང་མཉམ་དུ་ཡོད་ཅིང༌། འགྲན་ཞུགས་
པ་དག་གིས་འགན་འཁྲི་དེ་དང་དུ་ལེན་དགོས་པ་ཡིན། དེ་བས།
ཐོག་མར་རང་ཉིད་ལ་ཚང་རྩིས་རྒྱག་རྒྱུ་ནི་ཤིན་ཏུ་གལ། དོན་
དངོས་སུ་ཁྱོད་རང་འགྲན་བསྡུར་ལ་ཞུགས་པར་གྲ་སྒྲིག་ཡིན་
ནམ་མིན། གལ་ཏེ་ཁྱོད་ལ་གྲ་སྒྲིག་ཡག་པོ་མེད་ཚེ་ད་དུང་མུ་
ནས་སྦྱོང་བརྡར་བྱོས། རྒྱུ་མཚན། གྲ་སྒྲིག་ཡག་པོ་མངའ་བ་ནི་
རྒྱལ་ཁ་ཡི་སྔོན་འགྲོའི་ཆ་རྐྱེན་མེད་དུ་མི་རུང་བ་ཞིག་ཡིན་པས་
སོ། །
མི་མང་བོས་ཤེས་གསལ་ལྟར་ང་ནི་རྒོལ་ཧྥི་སྤོ་ལོ་རྩེད་
མཁན་ཞིག་ཡིན། ངས་རྒྱུན་དུ་གཞན་དག་ལ་རྒོལ་ཧྥི་ནི་ཀླད་པ་
འགུལ་དགོས་སའི་རྩེད་རིགས་ཤིག་རེད་ཅེས་བཤད། རྒོལ་ཧྥི་ནི་
རྣམ་གཡེང་གི་ངང་ནས་རྩེད་ཐུབ་པའི་རྩེད་རིགས་ཤིག་ཡེ་ནས་
མིན། དེ་རྩེད་དུས་ཁྱོད་ལ་སྤྱང་གྲང་འཛོམས་དགོས་པར་མ་
ཟད། ངང་རྒྱུད་ཀྱང་ཤིན་ཏུ་རིང་དགོས། དེར་མ་ཟད། ལུས་
རྩལ་ཡང་རྩེར་སོན་པ་ཞིག་ལྡན་དགོས་སོ། །དཔེར་ན། མིང་དུ་
གྲགས་པའི་རྒོལ་ཧྥི་ལུས་རྩལ་བ་བྷ་བྷེ་ལྗོན་སི་ལགས་ཀྱིས།
“རྒོལ་ཧྥི་ནི་དུས་གཅིག་ལ་ཞུ་ཐེངས་གཅིག་གིས་རྩེད་ཚར་
དགོས་པའི་རྩེད་རིགས་ཤིག་རེད། ཅེས་བཤད་ན་ཡང་གཏམ་
གསར་དུ་འགྱུར་མི་སྲིད་མོད། འོན་ཀྱང༌། ཕྲན་གྱིས་ནི་ལོ་ངོ
མང་བོའི་རིང་དུ་གནས་ལུགས་དེ་རྟོགས་མ་བྱུང༌། ”ཞེས་
གསུངས་པ་རེད། མདོར་ན། བདག་ཅག་གིས་ཀྱང་ཉིན་རེའི་
འཚོ་བའི་སྐད་ཅིག་རེ་རེའི་ནང་རང་ཉིད་ནི་འགྲན་ཞུགས་པ་
ཞིག་ཡིན་ཨང་སྙམ་པའི་འདུ་ཤེས་མ་དོར་ཚེ་ལེགས་ཚོགས
ཐམས་ཅད་ངང་གིས་འདུ་བར་གདོན་མི་ཟའོ། །
འོ་ན་མཚམས་འདིར་ང་ཚོས་རྩོམ་ཡིག་འདིའི་ཀླད་དུ་
དྲངས་པའི་ཨ་རེ་སི་ཀྲོ་ཁྲིལ་གྱི་ལེགས་བཤད་དེར་བལྟ་བར་བྱ།
དེ་ནི་རང་ཉིད་ལ་ཟབ་དཔྱད་བྱེད་ཚུལ་ཞིག་ཡིན། གདམ་ཀ་
ལེགས་ཤོས་ནི་བསམ་བློ་ཆེ་སར་གཏོང་རྒྱུ་དེ་རེད། ཁྱོད་ཀྱིས་
ཅིའི་ཕྱིར་ཕུགས་བསམ་ཆུང་ངུ་ཞིག་བཅང་དགོས་སམ། བྱིས་པ་
དག་གིས་ཁོ་ཚོ་གཞུག་ཕྱོགས་ནར་སོན་རྗེས་ཅི་ཡང་བསྒྲུབ་རྩིས་
མེད་ཅེས་ལབ་པ་ཁྱོད་ཀྱིས་གོ་མྱོང་ངམ། དེ་ནི་དཔེ་མི་སྲིད། ཁོ་
ཚོ་ནི་ཕུགས་བསམ་དང་འཆར་གཞིས་ཁེངས་ཡོད། དཔེར་ན།
ཁོ་ཚོར། སྲིད་འཛིན། ལྷ་རྗེ། ཚན་རིག་པ། མཁའ་སྐྱོད་པ་སོགས་
བྱ་འདོད་པའི་ཕུགས་བསམ་མངའ་བ་ཡིན། ཁོ་ཚོར་སྐྱོན་གྱིས་
མ་གོས་པའི་བསམ་བློ་ཡོད། དེ་བས། ཁོ་ཚོ་བགྲོད་སའི་ལམ་བུ་
དེ་ནི་ཡང་དག་པ་ཡིན། འཇིག་རྟེན་གྱི་སྐྱེ་བོ་ཐམས་ཅད་འཛམ་
གླིང་རང་བཞིན་ཅན་གྱི་མི་སྣ་ཞིག་ཏུ་འགྱུར་དཀའ་མོད། འོན་
ཀྱང༌། གལ་ཏེ་ཁྱོས་རང་ཉིད་ཀྱི་སྣང་བ་དགུང་ན་ཡོད་དུས་ཀྱི་
ཕུགས་བསམ་དེ་སླར་ཡང་འཚོལ་འདོད་ཚེ། ཁྱོད་ཀྱིས་རང་
ནུས་ཅི་ལྕོགས་ཀྱིས་གོམ་པ་མདུན་དུ་སྤོ་དགོས། འདི་ནི་ལས་
གང་ཞིག་ལྷུན་གྱིས་འགྲུབ་པའི་སྔོན་འགྲོ་དང༌། སྐྱེ་བོ་གང་དེ་
གཡོལ་ཐབས་བྲལ་བའི་འགན་འཁྲི་ཞིག་ཀྱང་ཡིན་ནོ། །
དེ་ཡང་རྒྱལ་ཁ་ལེན་མཁན་དག་ནམ་ཞར་ལེ་བར་ལྷག་མར་
རྒྱུག་གིན་ཡོད། དཔེར་ན། ཀུན་གྱིས་ཤེས་གསལ་ལྟར། ང་ཚོས
ལས་གང་ཞིག་གི་སླད་དུ་འབད་པ་ཆེན་པོ་བྱས་ཚེ་དེར་འབྲས་
བུ་ཡང་ཆེན་པོ་འཐོབ་པ་ཆོས་ཉིད་རེད། དེ་བས། ཉིན་རྟག་
པར་བརྩོན་པ་གློད་མི་རུང་། གལ་ཏེ་ཁྱོད་རང་ལེ་ལོའི་དབང་
དུ་ཤོར་ཚེ་ཁྱོད་ཀྱིས་ནམ་ཡང་རང་ཉིད་ལ་བྱ་བ་གང་ཞིག་གི་
མགོ་བརྩམ་དུ་འཇུག་མི་སྲིད། དེའི་ཕྱིར། ནམ་ཡང་རྒྱལ་ཁ་ལ་
གཡོལ་མི་རུང་། དེ་ལ་འགན་འཁྲི་དང་དཀའ་ཁག་ཅི་ཙམ་ཡོད་
ནའང་དཀའ་བ་དུང་དུ་ལོངས་དང་། ནམ་ཞིག་རྣམ་དཔྱོད་
དང་བརྩོན་འགྲུས་ཟུང་དུ་སྦྲེལ་པའི་འབྲས་བུ་གློ་ཡུལ་ལས་
འགོངས་པ་ཞིག་ལྷང་ལ་འབུད་ངེས་ཡིན།
ངའི་ཡིད་ལ་ནམ་ཞར་ཨ་ལ་ཁི་སིན་སྒྲིར་གྷི་རཱ་ཧམ་བྷལ་གྱིས
“ཉི་འོད་ཕྱོགས་གཅིག་ཏུ་མ་འདུས་ཚེ་དེར་དངོས་པོ་གཞན
སྲེག་པའི་ནུས་པ་ཡོད་མི་སྲིད། དེ་བས། མིག་སྔར་གྱི་ལས་ཀའི་
སྟེང་ལ་ཅིས་ཀྱང་རྣམ་རིག་སྒྲིམས། ”ཞེས་པའི་སྐད་ཆ་དེ་དྲན་
ཡོང་། བསླབ་བྱ་འདི་དག་ཡིད་ལ་ཟུངས་དང་། ནམ་ཞིག་ཁྱོད་
ལའང་རྒྱལ་ཁའི་རི་རྩེར་སྙེག་མཁན་གྱི་སྐྱེ་བོ་དག་གི་ཕུགས་
བསམ་འཁྲུངས་པར་མ་ཟད། ཁྱོད་རང་ཡང་རྒྱལ་རྔ་རྡུང་མཁན་
གྱི་སྐྱེས་བུ་ཞིག་ཏུ་འགྱུར་སྲིད་དོ། །

བསམ་བློའི་བར་དུ་འབྲེལ་ཟམ་འཛུགས་པ།

ཁ་སང་ལས་དེ་རིང་སྤྱང་གྲུང་མི་འཛོམ་པའི་མི་དག་ལ་བདག་གིས་ནམ་ཡང་མཐོང་
ཆེན་སྤྲོད་ཀྱིན་མེད།
ཨ་བྷི་རི་ཧཱམ་ལེན་ཁོན།
སློབ་ལ་སྤྲོ་བའི་སྐྱེ་བོ་དེར། ། ཉམས་མྱོང་གིས་ནི་གདམས་པ་སྩོལ།
ཨལ་སྒྲོའུ་སི་ཧཱ་ཁི་སི་ལེ།
སྣ་འཛོམས་སློབ་གསོས་རིག་ཚན་མི་འདྲ་བའི་ཤེས་བྱའི་བར་
གྱི་ཁྱད་པར་འབྱེད་ནུས་ལ། རིག་ཚན་དེ་དག་གི་ཁྱབ་ཁོངས་ཀྱི་
ཤེས་བྱ་ནི་ལེགས་གྲུབ་འབྱུང་བར་དགོས་ངེས་ཤིག་རེད། བདག་
གིས་སྐད་ཆ་འདི་བཤད་དོན་ནི། ཉེ་ལམ་བདག་གིས་ན་གཞོན་
ཞིག་ལ་ཁ་རྒྱུག་བླངས། ན་གཞོན་དེ་ཁོ་རང་གི་ཆེད་ལས་ཀྱི་ཁྱབ་
ཁོངས་ལ་བྱང་ཆ་ལྡན་པ་ཞིག་ཡིན་མོད། འོན་ཀྱང་། བདག་གིས་
བཏོན་པའི་བརྗོད་གཞི་གཞན་དག་གི་སྐོར་ལ་རྒྱུས་མངའ་ཏོག་
ཙམ་ཡང་མི་འདུག ངར་ཁོའི་མིག་རྒྱ་ནི་དོག་མོ་སྦུ་གུ་ལྟ་བུ་ཞིག་
རེད་ཨང་སྙམ་པའི་ཚོར་སྣང་བྱུང༌། སྤྱིར་བཏང་བདག་གིས་ཁོ་
རང་ཉིད་ཀྱི་ཞིབ་འཇུག་གི་ཁྱབ་ཁོངས་ལ་རྒྱུས་མངའ་ཟབ་མོ་
ཡོད་པར་དགའ་གུས་ཡི་རང་བྱེད་མོད། འོན་ཀྱང༌། ངས་རང་
ཉིད་ཀྱི་ཁེ་ལས་དང་འབྲེལ་བའི་དྲི་བ་འགའ་བཏོན། ཡིན་ཡང་།
མི་དེའི་དོག་དྲགས་པའི་ཞིབ་འཇུག་གི་སྤྲོ་བ་ནི་བདག་གི་ཁེ་
ལས་ཀྱི་དགོས་མཁོར་འཚམ་པོ་མེད་པ་གསལ་བོར་རྟོགས། དེས་
ང་ལ་རྩོམ་ཡིག་འདི་བྲི་བའི་འདུན་པ་བསླངས་སོ། །
ངས་བསམས་ན། ཁྱོད་རང་མུ་མཐུད་སློབ་སྦྱོང་བྱེད་
མཁན་ཞིག་ཡིན་ནའང་འདྲ་ལ། དེ་མིན་རང་གི་ཆེད་ལས་དོན་
གཉེར་བྱེད་མཁན་ཞིག་ཡིན་ན་ཡང་འདྲ། གང་ལྟར། གོང་སྨྲས་
ཀྱི་གནད་དོན་དེ་ནི་ཁྱོད་ཚོས་ངེས་པར་དུ་བསམ་བློ་ཞིབ་མོ་
གཏང་དགོས་སའི་ཡུལ་ཞིག་རེད་ཨང་སྙམ།
རླབས་ཆེ་བའི་བསམ་བློ་བ་དང་རྩོམ་པ་པོ་སྟེ། རྟུལ་
ཕོད་ཆེ་བའི་འཇིག་རྟེན་གསར་བའི་རྩོམ་པ་པོ་ཨལ་སྒྲོའུ་སི་ཧཱ་
ཁི་སི་ལེ་ཡིས་སྤྱི་ལོ ༡༩༥༩ ལོར་སློབ་གསོ་མཐུས་ཚང་ཞེས་པའི་
རྩོམ་ཡིག་ཅིག་བྲིས་ཡོད། རྩོམ་ཡིག་དེས་ཉིན་དེ་རིང་གི་བར་དུ་
གནད་ལ་ཁེས་པའི་ནུས་པ་བཏོན་ཅིང༌། དེ་ལ་སློབ་གསོའི་དོན་
སྙིང་ཆེན་པོ་ལྡན་འདུག ཨལ་སྒྲོའུ་སི་ཧཱ་ཁི་སི་ལེ་ཡིས་ཤེས་བྱ་
དང་བསམ་བློའི་བར་གྱི་འབྲེལ་ཟམ་འཛུགས་སྐྲུན་གྱི་དོན་སྙིང་
གལ་ཆེན་འདོན་པར་ནན་བཤད་བྱས་ཡོད། ཁོང་གིས་ཟམ་པ་
འཛུགས་སྐྲུན་མཁན་གྱི་མིའམ་ཟམ་པ་འཛུག་སྐྲུན་མཁན་ཞེས་
པ་ལྟ་བུའི་ཐ་སྙད་སྤྱད་དེ་དེའི་བར་གྱི་འབྲེལ་བ་མཚོན་པར་
བྱས། ང་ཚོས་སློབ་སྦྱོང་ངམ་ཞིབ་འཇུག་བྱེད་པའི་སྐབས་སུ་
སེམས་ལ་འདི་ལྟ་བུའི་འཆར་སྣང་འཛིན་པར་དོན་སྙིང་ཆེན་པོ་
འདུག་སྙམ། བསམ་བློའི་བར་གྱི་ཟམ་པ་འཛུགས་སྐྲུན་དེ་འོ་ཅག་
གི་སློབ་སྦྱོང་གི་ནུས་པ་དང་སོ་སོའི་ཆེད་ལས་ཀྱི་ཁ་ཕྱོགས་
སོགས་ལ་འབྲེལ་བ་མེད་པའི་བསམ་བློ་དང་། ཤེས་བྱ་སྣ་ཚོགས་
སྦྱོང་བཏུབ་པར་ཕན་ཐོག་ཡོད། དེར་མ་ཟད། དེ་དག་མཐའ་
གསལ་མཐིལ་རྟོགས་ཡོང་བ་བྱས་ཏེ་གཅིག་ཤེས་ཀུན་གྲོལ་
མངོན་འགྱུར་ཡོང་བ་བྱེད་པ་འདིས་ང་ཚོར་ཁེ་ཕན་ཆེན་པོ་
རག་ངེས་ཡིན།
བྱ་རྡོ་ལམ་འཕྲད་ཀྱི་དཔེ་འདི་ལ་བདག་གིས་བསམ་བློ་
གཏོང་བཞིན་པའི་སྐབས་ཏེ། སྤྱི་ལོ༢༠༠༧ལོའི་ཟླ ༢པའི་ཚེས ༥
ཉིན་གྱི་ངས་དུས་བབ་དུས་དེབ་ཅེས་པ་ཀློག་གིན་ཡོད། དེའི་
ཁྲོད་ཀྱི་དམིགས་བསལ་བར་སྟོང་དུ་ཨལ་སྒྲོའུ་སི་ཧཱ་ཁི་སི་ལེ་
ཡིས ༡༩༥༤ ལོར་བྲིས་པའི་འཕྲིན་ཡིག་རྩེ་ཕུད་ཅེས་པ་ཞིག་
བཀོད་འདུགའཕྲིན་ཡིག་དེའི་བརྗོད་དོན་ཟབ་པས་ད་ལྟའི་སྤྱི་
ཚོགས་སུ་བཀོལ་སྤྱོད་ཡོད་པ་ཞིག་རེད། འཕྲིན་ཡིག་དེའི་ཁྲོད་
དུ་ཨལ་སྒྲོའུ་སི་ཧཱ་ཁི་སི་ལེ་ཡིས་དཔྱད་ཞིབ་པ་དང་གསར་
འགོད་པས་ཁོང་གི་ལྟ་ཚུལ་འཁྱོག་བརྗོད་བྱས་ཡོད་ཚུལ་བྲིས་
འདུགའོན་ཀྱང་། ཁོང་གིས་ཀྱང་ཁོ་ཚོའི་འབྲེལ་བརྗོད་དང་ལེན་
བྱས་ཡོད། དེ་བས།ཁོང་གིས་མུ་མཐུད་དུ་སྐབས་རེར་གྲལ་དག་
གནད་ལ་ཕུག་པ་ཡང་། ཡང་དག་པའི་ལྡོག་ཟླར་འགྱུར་སླ་བ་
རེད།"ཅེས་བྲིས་ཡོད། མདོར་ན། ཁྱོད་རང་ཁོའི་ལྟ་ཚུལ་ལ་མོས་
མཐུན་ཡོད་ཀྱང་མེད་ཀྱང་། ཁོང་གིས་བརྗོད་པར་འདོད་པའི་
རིམ་པ་མི་འདྲ་བ་དང་བརྗོད་གཞི་མི་འདྲ་བ་དག་ནི་ཧ་ཅང་
གནད་ལ་ཕོག་ཡོད།
དེ་ཡང་ང་ཚོ་ཚང་མས་གཅིག་ཤེས་ཀུན་གྲོལ་ཞེས་པའི་
བཤད་ཚུལ་དེ་གོ་མྱོང་ཡོད་པ་རེད། བདག་གིས་བསམས་ན་
ཁྱོད་ལ་ཤེས་བྱ་འདང་ངེས་པ་ཞིག་ཡོད་ན། ཁྱོད་ཀྱིས་ཐབས་
ལམ་འོས་འཚམ་ཞིག་སྤྱད་དེ་ཤེས་བྱ་མི་འདྲ་བ་ཕན་ཚུན་འབྲེལ་
ནས་དེ་དག་ཁོང་དུ་ཆུད་པར་བྱེད་པ་དང༌། གཅིག་ཤེས་བརྒྱ་
གྲོལ་ཡོང་བ་བྱེད་ཐུབ། བདག་གིས་ཁ་རྒྱུགས་བླངས་པའི་ན་
གཞོན་དེས་ནི་དེ་ལྟར་བྱེད་མི་ཐུབ་པ་ཧ་ཅང་གསལ་བོ་རེད།
བདག་གིས་ན་གཞོན་དེས་བདག་གི་དྲི་བ་དང་གླེང་གཞི་ཚང་
མར་དཔྱད་བརྗོད་གཏིང་ཟབ་མོ་བྱེད་ཐུབ་པའི་རེ་བ་བཟུང་
མེད་མོད། འོན་ཀྱང༌། ཁོ་ནི་ངས་བརྗོད་པའི་གླེང་གཞི་རེ་གཉིས་
ལ་གསལ་ཆ་ཡོད་ན་འགྲིག་པ་རེད། རྩོམ་ཡིག་སྔ་མའི་ནང་དུ་
ཡང་བདག་གིས་འདི་ལྟར་བྲིས་ཡོད། གལ་སྲིད་ཁྱོད་ཀྱིས་འཇིག་
རྟེན་འདི་ནས་བྱ་གཞག་ཁྱད་པར་བ་ཞིག་བསྒྲུབ་འདོད་ན། ཁྱོད་
ཀྱིས་ཉིན་རེ་བཞིན་འཛམ་གླིང་ལ་འབྱུང་བཞིན་པའི་གནས་
ཚུལ་ལ་དོ་སྣང་བྱ་དགོས། འདི་ནི་ཧ་ཅང་གལ་ཆེན་པོ་ཡིན། ཆ་
འཕྲིན་གྱི་འཕེལ་རྒྱས་ཤིན་ཏུ་མྱུར་བའི་ད་ལྟའི་དུས་རབས་
འདིར། ཁྱོད་རང་འཛམ་བུ་གླིང་གི་ས་ཕྱོགས་གང་དུ་བཞུགས་
ཀྱང་། ཡུལ་ཕྱོགས་གཞན་དག་གི་གནས་ཚུལ་ལ་ཡང་ཆ་རྒྱུས་
ཡོད་དགོས་པ་རེད། ད་ལྟའི་དུས་སུ་ཆ་འཕྲིན་ཡོད་ཚད་རྒྱ་ཁྱབ་
དང་ཕྱི་གསལ་ནང་གསལ་ཡིན་པས། གལ་སྲིད་ཁྱོད་ཀྱིས་ད
དུང་ཆ་འཕྲིན་གྱི་ཤེས་བྱ་འདི་དག་བསྡུ་ལེན་མ་ཐུབ་ཚེ། གོང་
སྨྲས་ཀྱི་ན་གཞོན་དེ་དང་འདྲ་བར་ཁྱོད་ལའང་མཇུག་འབྲས་དེ་
འདྲ་བ་ཞིག་ངམ་ངམ་ཤུགས་ཀྱིས་འཐོབ་པ་ཡིན། དེ་བས། ཁྱོད་
ལའང་མཇུག་འབྲས་དེ་ལྟ་བུ་ཞིག་མ་རག་སྔོན་ནས་སྤྱང་གྲང་
འཛོམས་པོ་བྱ་རོགས།
དེའང་། ཤེས་བྱའི་ཟམ་པ་སྐྲུན་པའི་རིན་ཐང་ལ་གོ་བ་
ལེན་ཚུལ་གཞན་ཞིག་ནི་འདི་ལྟ་སྟེ། ཆུ་བརྒལ་བའམ་གྲོག་རོང་
བརྒྱུད་པ་དང་དཔེ་སྦྱར་ན། ཁྱོད་རང་ཟམ་པ་ཞིག་བརྒྱུད་དེ་
བགྲོད་པའི་སྐབས་སུ་ཁྱོད་ཀྱིས་དུས་ཚོད་ག་ཚོད་ཅིག་གྲོན་ཆུང་
བྱེད་ཐུབ་བམ། ཟམ་པ་འདི་ཡོད་པའི་སྐབས་སུ། ཁྱོད་ཀྱི་བདེ་
འཇགས་ལ་ཡང་འགན་སྲུང་ཆེན་པོ་ཐུབ་པ་ཡིན་ཏེ། ཆེས་མ་
མཐར་ཡང་ཁྱོད་རང་བྲག་རོང་དུ་ལྷུང་ནས་དུས་ཚོད་མང་བོ་
ཤོར་ཞིང་། ལས་གང་ཞིག་བསྐྱར་དུ་མགོ་འཛུགས་པའི་དཀའ་
བ་མྱོང་མི་དགོས། ང་ཚོ་ཚང་མ་ཐམས་ཅད་མཁྱེན་པ་སྟེ། དཀོན་
མཆོག་མ་རེད། དེ་བས། ང་ཚོར་ནམ་རྒྱུན་རང་ཉིད་ཀྱི་འཆར་
གཞིས་མ་ཟིན་པའི་དོན་དག་མང་བོ་བྱུང་དང་འབྱུང་བཞིན་
ཡོད།གང་ལྟར་ན་ཡང་། ང་ཚོས་ཅིས་ཀྱང་རང་ཉིད་ཀྱི་དམིགས་
ཡུལ་འགྲུབ་ཆེད་གྲ་སྒྲིག་ཞིབ་ཚགས་བྱ་དགོས། བདག་གིས་ཀྱང་
ཉིན་རྒྱུན་འདི་ལྟར་བྱས་དང་བྱེད་མུས་ཡིན།ཡང་ཅིག་བཤད་ན།
དུས་ཀྱི་འགྱུར་བ་ནི་ཉིད་ཀྱི་བསམ་ཐོག་ལ་འགྲོ་མི་སྲིད་པས།
ཤེས་བྱ་སྦྱང་བར་བརྩོན་པ་བརྟན་དགོས་སོ། །
དཔེ་དེབ་འདི་བྲིས་ནས་མཚམས་འདི་ལ་ཐོན་དུས་
བདག་གིས་གློ་བུར་དུ་འདི་ལྟར་དྲན་བྱུང༌། གལ་ཏེ་ད་ལྟ་ཁྱོད་
ཀྱིས་དཔེ་དེབ་འདི་ཀློག་བཞིན་མཆིས་ཚེ། ཁྱོད་ནི་ཤེས་རབ་ལ
དགའ་བའི་མི་ཞིག་ཡིན་སྲིད། དེ་བས། ཁྱོད་ཀྱིས་རང་ཉིད་ལ།
དོན་དངོས་སུ་ཁྱོད་ཀྱི་ཕུགས་བསམ་ཅི་ཡིན། ཁྱོད་ལ་མདུན
སྐྱོད་ཀྱི་ནུས་པ་ཅི་མཆིས། གལ་ཏེ་ཁྱོད་ལ་གཙང་བོ་བརྒལ་བའི་
འདུན་པ་མེད་པའམ། ཡང་ན་དེའི་ཕ་རོལ་ཏུ་བསླེབས་རྗེས་
འཆར་གཞི་ཅི་ཡང་མེད་ཚེ་ཟམ་པ་གཟུགས་པར་ཡང་དོན་སྙིང་
ཅི་ཡོད། ཟམ་པ་གཟུགས་པ་ནི་དམིགས་ཡུལ་བྱེ་བྲག་པ་ཞིག་གི་
དགོས་མཁོ་བསྐང་རྒྱུ་དེ་རེད། དེ་བཞིན་ཁྱོད་ཀྱི་ཕུགས་བསམ་
ལ་ཡང་ཁ་ཕྱོགས་གཏན་འཁེལ་ཞིག་ཡོད་དགོས་སྙམ།
ལོ་འགའི་སྔོན་ལ་བདག་དང་མི་སྐོར་ཞིག་གིས་ཁ་བརྡ་
གློད་པའི་སྐབས་སུ་མི་ཞིག་གིས་ང་ལ་"ཁྲི་རཱམ་ཕི་ཞེས་པའི་
མིང་འདི་ད་ལྟ་འཛམ་གླིང་གི་མིང་གྲགས་ཅན་གྱི་རྟགས་མ་
ཞིག་ལ་གྱུར་འདུག་ཟེར། དེ་དང་མཉམ་དུ་ཁོང་གིས་ངར་"མིང་
གྲགས་ལ་དོན་སྙིང་ཅི་ཡོད། "ཅེས་ལབ་བྱུང་། དེ་ནས་ཡང་ཁོ་
རང་འཛུམ་ཙམ་བྱས་རྗེས། "ཁྱོད་ལ་མཚོན་ན་དོན་བཟང་ཞིག་
རེད། " ཅེས་བཤད་སོང་། མི་གཞན་དག་ལ་གོ་དོན་གཉིས་ལྡན་
གྱི་སྐད་ཆ་དེར་དོ་སྣང་སྤུ་ཙམ་མེད་པར་མ་ཟད་དེའི་ནང་དོན་
ཡང་གོ་མི་འདུག དེའི་རྐྱེན་གྱིས་ངས་ཁོ་ལ། "མིང་གྲགས་ལ་དོན་
སྙིང་ཅི་ཡོད། "ཅེས་པའི་སྐད་ཆ་འདི་ནི་ཤེ་ཁི་སི་པེ་ཨར་གྱི་
ཟློས་གར་བསྟན་བཅོས་ཁྲོད་ཀྱི་སྐད་ཆ་ཞིག་རེད། "ཅེས་བཤད
པ་ཡིན། དེའི་ཚེ་ཁོས་ངར། "ཨ། གང་ནས། " ཞེས་ངས་བཤད་
པའི་སྐད་ཆ་དེའི་དོན་ཧ་མི་གོ་ཁུལ་བྱས་སོང་།
མ་གཞི་སྐད་ཆ་དེ་ནི་རོ་མེའོ་དང་ལྗོས་ལེའི་ཁྲི་ལས་
དྲངས་པ་གསལ་བོ་ཡིན་མོད། འོན་ཀྱང་། ངས་ཁོར་"རང་ཉིད་
ཀྱིས་ཚོལ་དང་ཁྱོད་ཀྱིས་གཅིག་འཚོལ་བའི་བརྒྱུད་རིམ་ཁྲོད་དུ
སྤྲོ་བ་ལྡན་པའི་དོན་དག་མང་བོ་རྟོགས་སྲིད། "ཅེས་བཤད་པ་
ཡིན།
ངས་ཁྱོད་ལ་ལོ་མང་ལ་ཤེ་ཁི་སི་པེ་ཨར་གྱི་གསུང་རབ་
ཀློགས་ཞེས་རེ་བ་བཏོན་པ་གཏན་ནས་མིན། འོན་ཀྱང་། གླེང་
གཞི་འགའི་སྐོར་གྱི་རྒྱུན་ཤེས་ཁོང་དུ་ཆུད་ཚེ། སྤྱི་ཚོགས་ལ་
འབྲེལ་འདྲིས་བྱེད་པའི་ནུས་པ་གོང་དུ་འཕེལ་བར་ཕན་ཐོག་
ཡོད་སྲིད། གང་ཞེ་ན། ཆེད་ལས་མི་གཅིག་པའི་སྐྱེ་བོ་དག་ཀྱང་
རིག་ཚན་ཡན་གར་བ་དག་ལ་བྱང་ཆུབ་པའི་ཆེད་མཁས་པ་
རྐྱང་རྐྱང་ཡིན།ཁྱོད་རང་ཉིད་རིག་ཚན་གཞན་པ་ལ་རྨོངས་པའི་
རྐྱེན་གྱིས་མི་གཞན་པ་སྣང་མེད་དུ་འཇོག་མི་རུང༌། དེ་བས།
གཟའ་འཁོར་རེ་རེའི་ནང་དུ་ཆུ་ཚོད་ཁ་ཤས་རེ་བཏང་ནས་རྩོམ་
རིག་དང་ལོ་རྒྱུས་སོགས་རིག་པའི་གནས་གཞན་དག་གི་རྒྱུན་
ཤེས་སྐོར་ལ་བསྐྱར་ཞིབ་བྱོས། དེ་ལྟར་བྱས་ན་གཟོད་ཁྱོད་ལ་
རིག་པའི་གནས་གཞན་དག་ལ་མཁས་པའི་སྐྱེ་བོ་དག་དང་
འབྲེལ་འདྲིས་བྱེད་པའི་གོ་སྐབས་རག་ངེས། ཁྱོད་ཀྱིས་ཤེས་སམ།
རང་གིས་རང་ལ་ཚད་བཀག་བཟོ་བ་ནི་གདམ་ཀ་ཡག་ཤོས་དེ་
མ་རེད། མདོར་ན། ནམ་རྒྱུན་གྱི་ཚོང་ལས་གྲོས་མོལ་དང་ཁ་
རྒྱུག་གི་ཁྲོད་དུ་ཡང་གླེང་གཞི་མང་བོ་ཡོང་སྲིད། དེ་བས། ཤེས་
བྱ་མ་ལུས་ཁོང་དུ་ཆུད་དཀའ་མོད། འོན་ཀྱང་། རང་ནུས་ཡོད་
རྒུ་བཏོན་ནས་བསླབ་པ་ལ་འབད་པར་རིགས་སོ། ། རྩོམ་ཡིག་
འདིའི་ཀླད་དུ་དྲངས་པའི་ཨ་བྷི་རི་ཧཱམ་ལེན་ཁོན་གྱི་གདམས་
ངག་དེས་བརྩམས་ཆོས་འདི་བརྒྱུད་དེ་བདག་གིས་ཁྱེད་ཅག་ལ་
གནས་ལུགས་གང་ཞིག་བརྗོད་པར་འདོད་པའི་དམིགས་ཡུལ་
དེ་ཧ་ཅང་གསལ་བོར་རྟོགས་ནུས། དེར་མ་ཟད་ད་དུང་ཧཱ་ཁི་
སི་ལེ་ཡིས་བརྗོད་པའི་སློབ་ལ་སྤྲོ་བ་ཞེས་པས་ཀྱང་གསལ་བོར་
བསྟན་ཡོད།མདོར་ན།སློབ་ལ་བརྩོན་ཞིང་གཞན་ལ་དོགས་འདྲི་
བྱེད་པར་སྤྲོ་བའི་གོམས་གཤིས་འདིས་ཁྱོད་ལ་ལེགས་ཆ་གཞན་
ཞིག་བསྩལ་སྲིད། དེ་ལས་ལྡོག་སྟེ། རང་གིས་ཡོད་ཚད་ཁོང་དུ
ཆུད་པའི་རང་རློམ་གྱིས་ཁྱོད་ལ་ཤེས་བྱ་གསར་བའི་ཆུ་ཕྲན་སྡུད་
པར་གེགས་བྱེད་ངེས་ཡིན། དེ་བས། ནོར་འཁྲུལ་གྱི་བསམ་བློ་
དེའི་རིགས་ངེས་པར་དུ་སྤང་བར་བྱའོ། །
མདོར་ན། བསམ་ཚུལ་གཅིག་ཏུ་མཐུན་ན་གཅིག་ཤེས་ཀུན་
གྲོལ་འབྱུང་། ཨ་བྷི་རི་ཧཱམ་ལེན་ཁོན་དང་ཨལ་སྒྲོ་སི་ཧཱ་ཁི་སི་ལེ་
གཉིས་ཀྱི་དགོངས་ཚུལ་མཐུན་པ་སུས་རྟོགས་སམ། ལར་
བརྩམས་ཆོས་འདི་ལས་ཁོང་གཉིས་ལྟ་བ་གཅིག་མཚུངས་ཡིན་
པ་རྟོགས་ནུས། ཡང་ཅིག་བཤད་ན། བསམ་གཞིག་བྱས་པ་ལས་
དུས་རབས་མི་འདྲ་བ་དང་། རིག་གནས་མི་འདྲ་བ། རྒྱབ་ལྗོངས་
མི་འདྲ་བ་དང་དཔལ་ཡོན་མི་འདྲ་བ་སོ་སོའི་བར་དུ་འབྲེལ་
ཟམ་འཛུགས་ཐུབ་པར་མ་ཟད། དེ་ལ་བརྟེན་ནས་གཅིག་ཤེས་
ཀུན་གྲོལ་གྱི་ལམ་ཁར་བགྲོད་ཐུབ། དཔེ་མཚོན་འདིས་རང་རེ་
བསམ་བློའི་འཆིང་རྒྱ་ལས་གྲོལ་ཞིང་། བདག་ཅག་གི་དམིགས་
འདུན་འགྲུབ་ཆེད་འབད་པ་བྱ་རྒྱུར་སྐུལ་འདེད་ཐོབ་ཡོད། དེ་
ཡང་། གསར་གཏོད་ཀྱི་བསམ་བློ་ནི་མིག་སྔར་གྱི་འཇིག་རྟེན་ལ་
ངེས་པར་མཁོ་བ་ཞིག་ཡིན། དེ་བས། ངེད་ཅག་གིས་གསར་
གཏོད་ཀྱི་བསམ་བློ་སྤྱོད་པར་རིགས་སོ། །

འཇིགས་སྣང་ལ་རྒོལ་བ།

མི་རྣམས་ཕམ་པར་རྒྱག་བྱེད་ལ་འཇིགས་སྐྲག་ལས་ལྷག་ཅིག་མེད།
རཱལ་ཧྥི་ཝོལ་དྷི་ཨེ་སྨུར་སིན།
གནད་དོན་ཞིག་ཁ་གསང་པོར་དྲིས་པས་དེའི་ཕྱེད་ཀ་ཐག་བཅད་པ་ཡིན།
ཁཱ་རིལ་ལྗོང་།
ཉེ་ཆར། ང་ལ་བཅར་འདྲི་བྱེད་སྐབས། མི་ཞིག་གིས་ང་ལ།
ཁྱོད་རང་ཆེས་འཇིགས་ས་དེ་ཅི་ཡིན། ཞེས་དྲིས་བྱུང་། དེ་དུས་
ངས་ཁོར་ང་སྐྲག་ས་གང་ཡང་མེད། ཅེས་ལན་བཏབ་པར་ཁོ་
རང་ཧ་ལས་སོང་། ཡིན་ཡང་། ངའི་བསམ་ཚུལ་ནི་འདི་ལྟ་སྟེ།
གལ་ཏེ་ཁྱོད་ཀྱིས་འཇིགས་སྣང་སྐྱེ་མི་དགོས་སའི་གནད་དོན་
ཞིག་ལ་སྒྲོ་བཏགས་ཚེ་དེ་ཡང་འཇིགས་རུང་གི་གནས་སུ་སྣང་
མོད། འོན་ཀྱང་། དོན་དངོས་སུ་དེ་ནི་སེམས་ཁྲལ་བྱ་བའི་ཡུལ་
ཞིག་ཡིན་པ་ལས་འཇིགས་སྐྲག་སྐྱེ་དགོས་སའི་དོན་དག་ཅིག་
ཡིན་མི་སྲིད། དཔེར་ན། ཚང་མས་ཤེས་གསལ་ལྟར། ཉེ་སྔོན་
ནེའུ་ཡོག་གྲོང་ཁྱེར་ལ་འཇིགས་སྐུལ་བས་འཇབ་རྒོལ་
ཆེན་ཐེབས་པར་ཚང་མས་སེམས་ཁྲལ་བྱེད་ཀྱིན་ཡོད། རྒྱུ་མཚན་
ནི་དོན་རྐྱེན་དེས་ང་ཚོ་མི་རེ་རེ་ལ་ཤུགས་རྐྱེན་ཆེན་པོ་ཐེབས་
པས་ཡིན། འཛམ་གླིང་གི་ཡུལ་གྲུ་མང་བོར་འཇིགས་སྐུལ་བས་
འཇབ་རྒོལ་ཐེབས་ཀྱིན་ཡོད།། དེའི་རྐྱེན་གྱིས་འཛམ་གླིང་གི་མི་
དམངས་ཡོངས་ཀྱིས་འཇིགས་སྐུལ་བའི་འཇབ་རྒོལ་ལ་སེམས་
ཁྲལ་བྱེད་ཀྱིན་ཡོད། གལ་སྲིད་རྒྱུ་རྐྱེན་འདིའི་དབང་གིས་ང་
ཚོའི་སེམས་སུ་འཇིགས་སྣང་སྐྱེས་ཏེ་འཚབ་འཚུབ་ངང་ཉི་
མའང་ཆོད་དཀའ་བར་གྱུར་ཚེ། འཇིགས་སྐུལ་བ་དག་རྣམ་པར་
རྒྱལ་བ་རེད།
དེ་བཞིན་དུ་ཚོང་ལས་ཀྱི་ཁྲོད་དུའང་གནད་དོན་དེ་
མཆིས་ཏེ། ཁྱེད་ཉིད་རང་གི་ཚོང་ལས་ལས་དོན་ལ་འཇིགས་
སྣང་སྐྱེ་བཞིན་ཡོད་དམ། སྐད་ཆ་དེ་བསྒྱུར་ནས་བཤད་ན། ཁྱེད་
ཀྱིས་རང་གི་ཚོང་ལས་ལམ་ལྷོང་ཡོང་དཀའ་བར་སེམས་ཁྲལ་
བྱེད་ཀྱིན་ཡོད་དམ། དོན་ངོ་མར་ཁྱེད་ཀྱིས་གནད་དོན་ཅི་ཞིག་
ལ་སེམས་ཁྲལ་བྱེད་ཀྱིན་ཡོད། སེམས་ཁྲལ་མེད་པར་བཟོ་བ་ནི་
རང་སེམས་ཀྱི་འཇིགས་སྣང་མེད་པར་བཟོ་བ་ལས་ལྡབ་འགྱུར་
གྱིས་སླ་སྟེ། འཇིགས་སྣང་ནི་ནང་སེམས་ཀྱི་སྒྲིབ་ཡོལ་དང་འདྲ་
ལ། དེས་ཁྱེད་ཀྱི་གསར་སྤེལ་གྱི་བསམ་བློ་སྒྲིབ་པར་བྱེད། ཡིན་
ཡང་། བག་ཕེབས་པ་དང་ཕྱི་རོལ་ཡུལ་གྱི་རྣམ་འགྱུར་གྱིས་སྒྲིབ་
ཡོལ་མེད་པར་བྱ་བར་རོགས་རམ་ནུས་ཤིང་། གསལ་སྤེལ་གྱི་
བསམ་བློ་འཁོར་བར་སྐུལ་འདེད་རྒྱུན་མཐུད་བྱ་ནུས་སོ། །
འཇིགས་རྒོལ་གྱི་བསམ་བློའི་ཐབས་ལམ་ནི་གང་དེ་ཐག་
གཅོད་རུང་གི་གནད་དོན་ཞིག་ཏུ་གྲིལ་རྒྱུ་དེ་ཡིན་ལ། ཁྱོད་ཀྱིས་
སེམས་ཁྲལ་བྱེད་བཞིན་པ་ནི་མ་དངུལ་འཇོག་པ་དང་། ཁང་
སའི་ཆོད་ཡིག ཁེ་ལས་གཉེར་བ། ཡང་ན་གནད་དོན་འདི་དག་
གི་སྤྱི་ལྡོག་ཡིན། ཁྱེད་ཀྱིས་དེ་དག་སོ་སོར་ཕྲལ་ཏེ་ཐག་གཅོད་བྱ
ཆོག དེ་ནས་དེ་དག་གི་གལ་ཆེ་ཆུང་དང་མགྱོགས་བུལ་གྱི་བབ་
ལ་གཞིགས་ཏེ། སྒྲིག་གཞི་ལྡན་པའི་ངང་ཐག་བཅད་ཆོག དེ་ནི
རིས་དབྱིབས་སྒྲིག་པའི་རོལ་རྩེད་དང་འདྲ་ལ། རིས་དབྱིབས་
གང་དེ་གནས་གང་དང་འཚམ་མིན་ངེས་དགོས། དེ་ལྟར་བྱས་
ཚེ་ངང་ངམ་ཤུགས་ཀྱིས་རོལ་རྩེད་དེ་འགྲུབ་པ་ཡིན་ལ། རིས་
དབྱིབས་ཆ་ཚང་གྲ་འགྲིག་པོའི་ངང་ཁྱེད་ཀྱི་མིག་མདུན་དུ
མངོན་ཡོང་། དཔེ་ཞིག་བཞག་ན། ངས་དང་ཐོག་ཁྲི་རཱམ་ཕིའི་
ཁང་མོ་ཆེ་འཛུགས་སྐྲུན་བྱེད་པའི་སྐབས་སུ། དཀའ་ལས་མང་
བོར་གདོང་གཏད་དགོས་པ་གསལ་བོར་ཤེས་ཡོད། གཞན་
ཡང་དེ་བསྐྲུན་པར་བྷི་རེ་ཤེར་ཕིར་ནེ་གཤའ་ཧྥི་ཞེས་བྱ་བའི་
རྡོ་ཀ་མ་རུའི་རིགས་ཤིག་རྒྱུ་ཆ་བྱ་འདོད་ཅིང༌། དེ་ནི་རིན་གོང་
ཆེ་ཞིང་ལྟ་ན་སྡུག་པར་མ་ཟད། ཧ་ཅང་དཀོན་པོ་ཞིག་ཡིན། རྒྱུ་
སྤུས་ལ་ངེས་གཏན་མེད་པས་མིག་ལ་གཟན་པའི་དཀར་ཁྲ་དང་
ཐིག་རིས་སོགས་མངོན་པས་དེ་འདྲ་ཡག་པོ་མིན། དེའི་རྐྱེན་
གྱིས་ང་རང་དངོས་སུ་རྡོ་ཆས་རྒྱུ་ཆ་བཙོང་སར་ཕྱིན་ཏེ་རྡོ་རྒྱུ་
འོས་འཚམ་ཞིག་བདམས་པ་ཡིན། མ་ཟད་དེར་འགྱིག་སྦྱོར་ནག་
པོས་རྟགས་བརྒྱབ་པ་ཡིན། ང་རང་ནན་ཏན་གྱིས་ལས་གཞི་
དེར་ཞུགས་པས་སེམས་ཁྲལ་དེ་དག་ཐག་བཅད་ཟིན་ལ་རང་
གིས་འདོད་པའི་རྡོ་རྒྱུ་དེ་དག་ཀྱང་ལག་སོན་བྱུང༌། གལ་ཏེ་ང་
རང་གནས་གཅིག་ཏུ་བསྡད་དེ་རྡོ་རྒྱུ་དེ་དག་བཀོལ་ན་འོས་
མིན་ལ་སེམས་ཁྲལ་རྐྱང་རྐྱང་བྱས་པ་ཡིན་ན། སྔར་བཞིན་ལག་
སྟོང་དུ་འགྱུར་སྲིད། དེ་བས། ང་རང་ཉིད་དངོས་སུ་རྡོ་ཆས་རྒྱུ་
ཆ་བཙོང་སར་འགྲོ་རྒྱུ་ཐག་བཅད་སྐབས། གནད་དོན་ཁྲོད་ཀྱི་
རིས་དབྱིབས་དག་གང་འཚམ་གྱི་གནས་སུ་བསྒྲིགས་བྱུང་བས།
མཐར་གནད་དོན་དག་རང་ཞིར་གྱུར་པས། ང་རང་ལའང་ཐོབ་
རེ་བའི་རྡོ་ཀ་མ་རུ་པ་དེ་ཡང་ཐོབ་པ་རེད།
གལ་སྲིད་ཉིད་ཀྱིས་ཚོང་ལས་གཉེར་འདོད་ཚེ། དོན་
དག་མང་བོ་ཞིག་ལ་རང་ཉིད་ཀྱིས་ལག་འགུལ་དགོས་པ་ཤེས་
དགོས། དེ་ནི་ཁྱེད་ཀྱིས་བསྒྲུབ་འོས་པ་ཡིན་ཏེ། ཚོང་ལས་ནི་
གཞན་ལ་བཀོད་འདོམས་དང་། ཚབ་ཏུ་མི་གཞན་མངགས་
པའམ་ཀླད་པ་འགུལ་བར་འཇུག་པ་ལྟ་བུའི་ལས་སླ་མོ་ཞིག་
གཏན་ནས་མིན། མི་རྣམས་ཀྱིས་ནམ་ཞར་ཚོང་བདག་གིས་
གཞན་ལ་བཀོད་འདོམས་བྱེད་པའི་ངོས་ཁོ་ན་ལས་སྐབས་མང་
བོར་རང་ཉིད་ཀྱིས་དངོས་སུ་ལག་འགུལ་ཏེ་ཐག་གཅོད་བྱེད་པ་
ཚོར་གྱིན་མེད། གལ་ཏེ་ཁྱེད་ཀྱིས་དེ་ལྟ་བུའི་ཚོང་བདག་ཅིག་བྱ་
མི་འདོད་པ་ཡིན་ན་ཁྱོད་རང་ཚོང་བདག་ལ་གཏན་ནས་མི་
འཚམ་པས། རང་ཉིད་སྔར་བཞིན་ཚོང་འབྲེལ་བ་བྱེད་པས་
དགའ། གལ་སྲིད་ཁྱེད་ཀྱིས་ལས་འགན་ལྕི་མོ་ཐེག་པའམ་ཡང་
ན་ཁྱོད་རང་ཉིད་འགྲན་རྩོད་དུ་ཞུགས་པར་སྤྲོ་ཚེ། རང་ཉིད་
ཚོང་བདག་བྱས་ཏེ་རང་ལ་དབང་བའི་ཚོང་ལས་ཁེ་ལས་ཤིག་
གཉེར་བ་ནི་ཡང་དག་པའི་གདམ་ཀར་མཐོང་ངོ་། །
དེ་ཡང་འཇིགས་སྣང་གིས་དོན་གྱི་དཀའ་གནད་ཇེ་ཆེར་
གཏོང་བ་ཡིན། དཔེར་ན། འཇར་མན་ལ། འཇིགས་སྣང་གིས་ནི་
རི་སྤྱང་ཉིད། །གཏུམ་དྲག་དེ་བས་ཆེ་བར་བསྒྱུར། །ཞེས་པའི་
གཏམ་དཔེ་ཞིག་ཡོད་ལ། འདི་ནི་གནད་ལ་འཁེལ་བའི་གཏམ
དུ་འཁུམས། ཡིན་ན་ཡང་། འཇིགས་སྣང་གི་ལྡོག་ཕྱོགས་ནི་ཡིད་
ཆེས་ཡིན་ལ། དེ་ནི་ཅིའི་ཕྱིར་རང་ལ་ཡིད་ཆེས་བྱེད་པ་དང༌།
རང་ཉིད་འཇོན་ཐང་ཅན་ཞིག་ཏུ་རློམ་པའི་རྩ་བའང་ཡིན།
ཁྱེད་ཀྱི་རྒྱལ་ཁའི་ལམ་བུའི་སྟེ། རང་ཉིད་ལ་དཀའ་སྡུག་དང་
བར་ཆད་མཐའ་དག་གདོང་ལེན་ནུས་པའི་སྤོབས་པ་ཡོད་
པའང་ཤེས་དགོས་པ་རེད།
དུས་རབས་ཉི་ཤུ་བའི་ལོ་རབས་དགུ་བཅུའི་དུས་མགོར།
ང་རང་བུ་ལོན་གྱི་དཀའ་ཁག་ཆེན་པོ་དང་འཕྲད། གསར་འགོད་
པ་མང་བོ་ཞིག་གིས་ཁྲི་རཱམ་ཕིའི་ཚོང་བརྡིབས་ཚར་འདུག་ཅེས་
གཏམ་གླེང་སྣ་ཚོགས་སྤེལ་པ་རེད། གལ་སྲིད་ངས་རང་གི་རྒྱུ་
འབོར་ཁོ་ནར་བལྟས་པ་ཡིན་ན། གསར་འགོད་པ་ཚོའི་དཔྱད་
གླེང་དེ་ནོར་ཡོད་པ་མ་རེད། འོན་ཀྱང་། ངས་ནམ་ཡང་རང་
ཉིད་དེ་ལྟར་ཚར་བར་ཡིད་ཆེས་བྱས་མ་མྱོང༌། དེ་ལས་ལྡོག་སྟེ།
ཕྲན་གྱིས་སྐབས་དེའི་གནས་བབ་ཐབས་སྡུག་དེ་ཅིས་ཀྱང་སེལ་
དགོས་པའི་གནད་དོན་ཞིག་ཏུ་ངོས་བཟུང་བར་མ་ཟད། དེ་
སེལ་ཕྱིར་དཀའ་ལས་ཀྱང་བརྒྱབས་པ་ཡིན། འོན་ཀྱང་། ངས་
འདིར་ཁྱོད་ལ་དེ་ནི་སེལ་སླ་བའི་གནད་དོན་ཞིག་རེད་ཅེས
ལབ་པ་གཏན་ནས་མིན། དེ་ནི་ཤིན་ཏུ་ནས་དཀའ་ཁག་ཆེ་བའི་
གནད་དོན་ཞིག་རེད། འོན་ཀྱང་། ངས་མི་ཚོགས་ཀྱི་བཤད
ཡམས་སྣང་མེད་དུ་བཞག་པར་མ་ཟད། འཇིགས་སྣང་ལ་མགོ་
བོ་མ་བསྒུར་པར་མུ་ནས་མདུན་སྐྱོད་བྱས་པས་མཐར་ང་ལ་
སྔར་ལས་ལྷག་པའི་གྲུབ་འབྲས་ཆེན་པོ་ཐོབ། དེ་བས། ངའི་
བསམ་པར་ཚོང་ལས་ཀྱི་རིག་པ་ནི་གནད་དོན་སེལ་ཐབས་ཀྱི་
རིག་པ་ཞིག་དང་གཉིས་སུ་མ་མཆིས་ཨང་སྙམ། གལ་ཏེ་ཁྱོད་
ཀྱིས་གནད་དོན་སེལ་ཚུལ་གྱི་ཐབས་ཤེས་དེ་རྟོགས་པར་གྱུར་ཚེ།
ཁྱོད་ལ་གྲུབ་འབྲས་ལྡན་པའི་མ་འོངས་པ་ཞིག་ཡོད་ངེས་ཡིན།
ཁྱོད་ཀྱིས་འཇིགས་སྣང་ཞེས་པའི་སེམས་ཁམས་དེ་ནམ་
ཡང་རང་གི་མི་ཚེ་ཡི་གྲུབ་ཆ་ཞིག་ཏུ་ལེན་མི་རུང་། གང་ཞེ་ན།
དེ་ནི་གྱོང་གུད་དང་ཕམ་ཁ་ཡི་སྣ་འདྲེན་ཉག་གཅིག་ཡིན། དེ་
བས། ཕན་ཐོག་མེད་པའི་བསམ་འཁྱེར་དེའི་རིགས་ངོས་ཟིན་མ་
ཐག་ཐལ་བ་བཞིན་ཡལ་བར་འདོར་དགོས་པར་མ་ཟད། དེའི་
ཚབ་ཏུ་རང་རྟོན། བརྩོན་འགྲུས། ཐབས་ཤེས་སོགས་ཉར་བར་
རིགས་སོ། །མདོར་ན། ཁྱོད་ཀྱིས་ལེགས་ཆ་དེ་དག་ནམ་ཞར་
རང་གི་ལས་ཀའི་ཁྲོད་དུ་བཀོལ་ཚེ། ནམ་ཞིག་ཁྱོད་རང་ཞེད་
སྣང་གི་འཇིགས་པ་ལས་ཐར་ཏེ་དབང་ཐང་རྒྱས་པར་འགྱུར་ལ།
དེ་ནི་རྣམ་པར་རྒྱལ་བའོ། །

སྒུལ་ཤུགས་རྒྱུན་འཁྱོངས།

ཤེས་རབ་ཀྱི་ཐོག་མ་ནི་ཐ་སྙད་ཀྱི་འགྲེལ་བཤད་ལས་བྱུང༌།
སོ་ཁི་རཱ་ཁྲེ་ཟི།
སོ་ཁི་རཱ་ཁྲེ་ཟི་ནི་ང་ཚོ་དང་དུས་ཀྱི་བར་ཐག་རིང་བོས་
ཆོད་པའི་གནའ་མི་ཞིག་ཡིན་ཡང་། ཁོང་གིས་སྔོན་ནས་མཚན་
ཉིད་རིག་པའི་བཞེད་དགོངས་རིན་ཐང་ཆེ་བ་ཞིག་བཏོན་ཡོད
དེ། དཔེར་ན། གདམས་ངག་གི་མཚན་ཉིད་ནི་“གྲོས་མོལ”གྱི་
མཚོན་དོན་གཞན་ཞིག་གམ། ཡང་ན། མིང་བརྡ་ཞིག་གི་མཚན་
ཉིད་ལ་བཞག་ཆོག་པ་ལས། གཞན་ཤེས་རབ་ཀྱི་རིགས་ཤིག་ལ་
ངོས་འཛིན་བྱས་ན་ཡང་ཆོག་པར་འདོད། དེས་ན། ང་ཚོས་གྲོས་
མོལ་བྱ་ཐབས་ལ་སྦྱང་བརྡར་བྱ་དགོས་པར་མ་ཟད། དེ་དང་
དུས་མཉམ་དུ་ལས་ཀའི་སྒུལ་ཤུགས་ཡང་དུས་ཡུན་རིང་བོར་
སྦྱང་བརྡར་གནང་སྟེ་འགྲུབ་པར་བྱ་དགོས། ཁྱོད་ཀྱིས་ཚོང་ལས་
བརྗེ་རེས་ཤིག་གི་ཁྲོད་ནས་ཁེ་སྤོགས་ཆེན་པོ་ཐོབ་རྗེས། ཕྱིས་སུ་
ཡང་དེ་ལྟ་བུའི་ཁེ་སྤོགས་ཆེན་པོ་ཞིག་རྩོལ་མེད་ངང་རང་
བཞིན་གྱིས་འཐོབ་པར་རེ་བ་བཅང་མི་སྲིད། ཁྱོད་ལ་ཡིད་དུ
འོང་བའི་སྡེབ་སྦྱོར་ངེས་སྲོལ་ཞིག་ཐོབ་རྗེས། ཕྱིས་སུ་ཡང་དེ་ལྟ་
བུ་འཐོབ་པར་སྟོང་བསམ་བཅང་མི་སྲིད། དཔེར་ན། རླབས་
ཆེན་གྱི་རྗ་ཟི་རོལ་མོ་མཁས་ཅན་རྣམས་ཀྱིས་ཀྱང་རོལ་མོའི་
ཚོར་ཤེས་ཤིག་ངེས་པར་དུ་འཚོལ་སྙེག་བྱ་དགོས་པ་མཁྱེན་
བཞིན་ཡོད་ལ། རང་ཉིད་དམིགས་ཚད་དེར་བསླེབ་པར་རེ་
སྨོན་བྱ་ངེས་རེད། ཡིན་ན་ཡང༌། རོལ་མོ་མཁས་ཅན་འདི་དག་
གིས་ཀྱང་ནམ་ཞར་བརྩོན་འགྲུས་མི་བྱེད་པར་རང་ཉིད་ཀྱི་རོལ་
མོའི་ཚོར་ཤེས་ཚད་དེ་འདྲ་ཞིག་ལ་ངང་ངམ་ཤུགས་ཀྱིས་བསླེབ་
ཐུབ་པར་རེ་བ་བཅང་མི་སྲིད།
མདོར་ན། ཁོང་ཅག་གིས་ཀྱང་ཐེངས་རེའི་བཀྲོལ་ལེན་
འཁྲབ་སྟོན་གྱི་བརྒྱུད་རིམ་ཁྲོད་འབད་བརྩོན་ཆེན་པོས་འཁྲབ་
སྟོན་བྱས་ཏེ། རོལ་མོའི་ཚོར་ཤེས་ཀྱི་ཚད་ཐིག་དེ་ལྟ་བུ་ཞིག་ཏུ་
བསླེབ་ཐུབ་པར་བརྩོན་ལེན་བྱ་ངེས་སོ། །
ཡང་ཅིག་བཤད་ན། སྒུལ་ཤུགས་ནི་རྣམ་པ་མི་འདྲ་བར་
གནས་ཡོད་མོད། འོན་ཀྱང་རྣམ་པ་མི་འདྲ་བ་ལས་ཐོན་པའི་
སྒུལ་ཤུགས་ཡོད་ཚད་ལ་གཅིག་མཐུན་གྱི་སྟོབས་ཤུགས་ཤིག་
མངའ་ལ།དེ་དང་དོན་ཉེ་བ་ནི། སྟོབས་ཤུགས་དང༌།བློ་སྤོབས་
དང༌། དབང་ཤུགས་དང་འདེད་ཤུགས་སོགས་ཡིན་ལ། དེ་དག་
ནི་ཁྱོད་ཀྱི་བྱ་གཞག་གང་རུང་ལེགས་འགྲུབ་འབྱུང་བར་མཁོ་
བའི་དགོས་ངེས་ཀྱི་གྲུབ་ཆ་ཞིག་ཡིན།ང་ཚོ་ཚང་མས་སྐྱེ་དངོས་
ཀྱི་དུས་འཁོར་ཞེས་པ་གོ་མྱོང་ཡོད་ངེས། སྐྱེ་ཁམས་ཀྱི་ངོས་
ནས་བལྟས་ན། མི་སོ་སོ་ལ་སེམས་ཁམས་སྐྱིད་དུས་དང་སྐྱོ་དུས་
གཉིས་ཀ་ཡོད་ངེས་པས། ངའི་རེ་བ་ནི་མི་རེ་རེས་རང་ཉིད་ཀྱི་
སྐྱེ་དངོས་དུས་འཁོར་ལ་གཞིགས་ནས། རང་གི་སྐྱེ་དངོས་དུས་
འཁོར་རེའུ་མིག་བཟོ་དགོས་པར་མ་ཟད། འབད་བརྩོན་ཆེན་
པོས་སྙོམ་སྒྲིག་བརྟན་བསྲུང་བྱ་དགོས། བདག་གི་སྐྱེ་དངོས་
དུས་འཁོར་ནི་ནམ་ཡང་མགྱོགས་མྱུར་སྒོས་མདུན་སྐྱོད་བྱེད
བཞིན་ཡོད་པ་དང༌། དེ་ལྟར་སྒྲུབ་ཐུབ་པའི་ཆེད་དུ་ངས་རང་
ཉིད་ཀྱི་སེམས་ཤུགས་ཇེ་མཐོར་བཏང་ཡོད་ལ། འདིའི་ཕྱོགས་
ནས་བཤད་ན། ལས་ཀའི་སྒུལ་ཤུགས་དར་རྒྱས་གཏོང་བ་རྒྱུན་
འཁྱོངས་བྱས་པ་ཡིས་ང་ལ་ཕན་འབྲས་མང་པོ་ཐོབ་སོང་།
དེའང་། ལག་ལེན་དང་ཉམས་མྱོང་གིས་བྱ་བ་མང་པོ་ཞིག་སྔར་
ལས་ཀྱང་ཇེ་སླར་གཏོང་ཐུབ་ལ། སྒུལ་ཤུགས་ཀྱང་དེའི་ནང་
གསེས་ཤིག་ཡིན། ཁྱོད་ཀྱིས་ནུས་ཤུགས་ཀྱི་འབྱུང་ཁུངས་ཆེན་པོ་
འདི་ཡོད་པར་ངེས་ཤེས་སྐྱེས་ཙམ་གྱིས། བཀོལ་སྤྱོད་གང་ལེགས་
བྱ་ཆོག གཞན་ཡང་།སྒུལ་ཤུགས་ཡོད་མེད་ཀྱི་ཁྱད་པར་ནི་འདི་
ལྟ་སྟེ། ཆུ་ལ་ཞུགས་ནས་ཆུ་འཁོར་དང་ཕྲད་ཚེ་ཆུའི་ནང་དུ་བྱིང་
བ་དང༌། ཡང་དེ་ལས་ལྡོག་སྟེ། མཚོ་རླབས་དང་ཕྲད་ཚེ་ཆུའི་
ཁར་འཁུར་བ་ལྟ་བུའི་རྣམ་པ་དང་གཉིས་སུ་མ་མཆིས་ན། ཁྱོད་
ཀྱིས་རང་ཉིད་ལ་དབང་བའི་སྒུལ་ཤུགས་ཀྱི་རྦ་རླབས་དེ་བཙལ་
ནས། བབ་བསྟུན་གྱིས་མདུན་དུ་བསྐྱོད་དགོས། ཐེ་ཚོམ་དང་
དྲན་རྒྱུ་མང་བའི་བསམ་སྦྱོར་རིང་དུ་དོར་ཏེ། སྟོབས་ཤུགས་ཆེ་
བའི་ལས་ཀའི་སྒུལ་ཤུགས་དེ་རང་ནུས་ཅི་ལྕོགས་ཀྱིས་རྒྱུན
འཁྱོངས་བྱས་ན་འགྲིག་གོ། །
ང་རང་གིས་བརྩི་མཐོང་ཆེན་པོ་བྱེད་སའི་ས་ཁང་བདག་ཁོངས་
ཀྱི་ཚོང་བ་ཆེན་པོ་ཞིག་ཡོད་ལ། སྔོན་ཆད་ཁོ་རང་གི་ཚོང་ལས་
བྱ་གཞག་ལ་གཡུར་དུ་ཟ་བའི་གྲུབ་འབྲས་ཐོབ་མོད། འོན་ཀྱང་།
རྗེས་སུ་ཁོང་གི་ཚོང་ལས་དེ་རིམ་བཞིན་འགྲིབ་མགོ་བརྩམས།
ངེད་གཉིས་དགའ་སྟོན་ཚོགས་འདུ་ཞིག་གི་ཐོག་ནས་ཐུག་
འཕྲད་བྱུང་སྐབས། ངས་ཁོ་རང་ལ་ཚོང་ལས་ཁྲོད་ཕམ་ཁ་བྱུང་
བའི་རྒྱུ་མཚན་དྲིས་པར། ཁོང་གིས་ངར་“ སྒྲ་རྣིལ་སྒྲི། ངས་
རང་གི་སྒུལ་ཤུགས་བོར་སོང༌། ད་ནི་དེ་ཕྱིར་ལ་རྙེད་ཀྱི་མི་འདུག
” ཅེས་ལབ་སོང་། དེ་ནས་བཟུང་ཁོང་གི་བྱ་གཞག་ཡང་གྲུ་ཆེན་
མཚོ་ལ་བསྣུབས་པའི་དཔེ་རུ་སོང་བས། ཁོང་གི་མི་ཚེ་ཡང་རྩ་
བའི་ཆ་ནས་ཕམ་ཁའི་གནས་སུ་ལྷུང་། དགོང་མོ་དེར། ཁོ་རང་
གི་རྒྱུད་ལས་ངར་བསླབ་བྱ་མང་བོ་རག་སོང་ལ། དེ་ནས་ངས་
རང་ཉིད་ཀྱི་མི་ཚེ་དང་ཚོང་ལས་ལ་འཕེལ་རྒྱས་ཀྱི་སྒུལ་ཤུགས་
འཐོབ་ཕྱིར་དུས་ཚོད་མང་བོ་བེད་སྤྱད་ནས་སློབ་སྦྱོང་བྱས།
མདོར་ན། ངས་གཏམ་རྒྱུད་འདི་བསྐྱར་དུ་གླེང་དགོས་པའི་རྒྱུ་
མཚན་ནི། ང་རང་ཉིད་ཀྱི་སྟེང་ལ་ཡང་ཡ་ང་བའི་གནས་ཚུལ་
དེ་ལྟ་བུ་ཞིག་བྱུང་ན་མི་འདོད་པས་ཡིན། གང་ལྟར། ཁྱེད་ནི་ས་
ཁང་བདག་ཁོང་གི་ཚོང་ལས་གཉེར་མཁན་ཞིག་མིན་ན་ཡང༌།
གོང་གི་བསླབ་བྱ་འདིས་ཁྱེད་ལ་ཕན་ཐོགས་ཡོད་ངེས་ཡིན་སྙམ།
དེ་ཡང་སྒུལ་ཤུགས་གླེང་ཚེ། ངས་ཀྱང་མི་ཁ་ཤས་ནི་
རང་ཉིད་ཀྱི་རྒྱལ་ཁའི་གེགས་སུ་གྱུར་པ་མཐོང་མྱོང་། དཔེར་ན།
ང་ལ་ངོ་ཤེས་ཤིག་ཡོད། ཁོ་རང་གོམ་པ་ཆེན་པོས་མདུན་དུ་
བསྐྱོད་ཅིང་རྒྱལ་ཁའི་འབྲས་བུ་ཅུང་ཙམ་ཐོབ་རྗེས། མདུན་སྐྱོད་
ཀྱི་གོམ་མཚམས་བཞག་ནས་ལྷིང་འཇགས་ཀྱི་འཚོ་བ་ལ་རོལ་
མགོ་བརྩམས། གང་ཞེ་ན།ཁོའི་བསམ་པར་ད་ནི་ངལ་བ་མ་བྱས་
ཀྱང་བྱ་བ་ཐམས་ཅད་རང་བཞིན་གྱིས་འགྲུབ་ཡོང་བར་སྙམ་
མོད། འོན་ཀྱང་། དེ་ནི་ཁོ་རང་རྩ་བ་ནས་ནོར་སོང་བ་རེད།
ཚོང་གཉེར་གྱི་རྒྱུད་རིམ་ཁྲོད་དུ། ཁོ་རང་རོལ་རྩེད་འཁོར་ལོ་
ལྟ་བུའི་ཡར་འཕར་མར་འབབ་ཀྱི་ཚོར་བ་མྱོང་རྒྱུར་དགའ་
མོས་ཡོད་ཀྱང་སྲིད་མོད། འོན་ཀྱང་། རྩ་བའི་ཆ་ནས་ལེགས་
འགྲུབ་བྱུང་སྟེ། རང་གི་མ་འོངས་པའི་འཚོ་བ་ལ་ཁག་ཐེག་བྱ་མ་
ཐུབ་པའི་སྔོན་དུ། ཁོ་རང་གིས་མདུན་སྐྱོད་ཀྱི་གོམ་མཚམས་
བཞག་པ་རེད། ཡུན་རིང་བལྟས་ན། ཁོ་རང་གིས་གླེང་བའི་མཐོ་
རླབས་དང་དམའ་རླབས་ཡང༌། མཐའ་མར་དོ་མཉམ་གྱི་རྣམ་
པར་ཆགས་ཐུབ་མེད། དེར་བརྟེན། ཁྱོད་རང་གིས་ཁ་ལོ་སྒྱུར
མི་ཐུབ་པའི་མི་ཚེའི་སྒུལ་ཤུགས་ལ་དོགས་ཟོན་བྱས་ཏེ། ཡོད
ཚད་དོ་མཉམ་གྱི་རྣམ་པར་གནས་རྒྱུ་རྒྱུན་འཁྱོངས་བྱ་དགོས།
ཐ་ན་ཁྱོད་རང་གི་སེམས་ཤུགས་ཀྱང་དོ་མཉམ་དང་གཏན་
འཇགས་ཀྱི་རྣམ་པར་གནས་རྒྱུ་རྒྱུན་འཁྱོངས་བྱ་དགོས།
དུས་རབས་ཉི་ཤུ་བའི་ལོ་རབས་བརྒྱད་ཅུའི་དུས་མཇུག་ཏུ།
《གསར་འགྱུར་གཟའ་དེབ》ཅེས་པ་ཞིག་ཏུ་བཀོད་པའི་བརྡ་
ཁྱབ་ཏུ་ངའི་པར་བཀོལ་འདུག་པར་མ་ཟད། ཟུར་མཆན་
ལ“འཚོ་བའི་ཁྲོད་དུ། 《གསར་འགྱུར་གཟའ་དེབ》ལྟ་བུའི་རང་
རློམ་ཅན་ཉུང་ཤས་རེད”ཅེས་བཀོད་འདུག ང་རང་མི་གཞན་
གྱིས་རང་རློམ་ཅན་ཞིག་ཏུ་ངོས་འཛིན་པར་དོགས་འཁྲལ་མེད།
རྒྱུ་མཚན། དེ་ནི་གཞན་གྱིས་ང་ནི་བསམ་ཕོད་པ་དང་སྒྲུབ་ཕོད་
སེམས་ཤུགས་ཆེ་བ་དང་བློ་ཁོག་ཡངས་པ་ཞིག་ཡིན་པར་པ།
བསྟོད་བསྔགས་བྱེད་པ་དང་མཚུངས། ཡིན་ན་ཡང་། ང་ཡི་
ལས་ཀའི་སྒུལ་ཤུགས་ལ་ཆ་རྐྱེན་ངེས་ཅན་གྱི་བཀག་རྒྱ་ཡོད་ལ།
དེ་དག་ནི་ང་རང་གི་བསམ་བློ་བཞི་གསུམ་བཅུ་གཉིས་བཏང་
ནས་སྙོམ་སྒྲིག་བྱས་པ་ཡིན། གསལ་བོར་བཤད་ན། ང་ཡང་རང་
རློམ་ཅན་ཞིག་མིན། ཡིན་ན་ཡང༌། གལ་ཏེ་ཁྱོད་རང་སྙིང་ཆུང་
ཞིང་ཆག་སྒོ་འབྱུང་བར་འཛེམ་དོགས་ཆེ་དྲགས་ཚེ། ཁྱོད་ཀྱིས་བྱ་
གཞག་རླབས་ཆེན་ཅི་ཡང་འགྲུབ་མི་ཐུབ། དེ་བས། གཞན་རྟེན་
གྱི་སྲིན་འབུ་མི་བྱེད་རྒྱུ་ནི་ངའི་རང་གཤིས་ཡིན། ང་ནི་མི་གཞན་
གྱི་རྟེན་བྱེད་ཆོག་པའི་མཁར་གྱང་བྱ་ཆོག་མོད། འོན་ཀྱང་། ང་
ནམ་ཡང་གཞན་ལ་བརྟེན་པའི་གྱང་ཐོག་གི་རྩྭ་ཕྲན་ལྟ་བུ་བྱ་མི་
དཔེ།
སོ་ཁི་རཱ་ཁྲེ་ཟིའི་གདམས་ངག་ལྟ་བུའི་གསུང་ཚིག་དེ་ལ་
བསམ་གཞིགས་ཀྱི་རིན་ཐང་འདུག་སྟེ། གོང་གི་རྩོམ་ཡིག་གི
མགོར་དྲངས་པའི་གསུང་ཚིག་གྲགས་ཅན་དེ་ལ་ཟུར་གཞན་
ཞིག་ནས་འགྲེལ་ཆོག་ཀྱང་སྲིད་དེ། ཁོང་གིས་ང་ཚོ་ལ་རང་གི་
གདམས་ངག་ལ་མཚན་ཉིད་འཇོག་པར་རྟིང་སྐུལ་བྱས་པ་ཡིན་
སྲིད་ལ། ང་ཚོས་རང་ཉིད་ཀྱི་ཆེད་དུ་བསམ་བློ་གཏོང་དགོས་
པའི་དགོངས་འཆར་བཏོན་པ་ཡིན་ཡང་སྲིད། གཞན་ཁོང་གི་
དགོངས་འཆར་ནི་བསྲལ་ཆེ་བའི་བསླབ་བྱ་ཞིག་ཡིན་ཡང་སྲིད།
གལ་ཏེ་ངོ་མ་དེ་ལྟ་བུ་ཞིག་ཡིན་ན། ངས་ཁྱོད་ལ་སྒུལ་ཤུགས་ཀྱི་
སྐོར་ནས་བཏོན་པའི་རེ་བ་ནི་ཧ་ཅང་གསལ་བོ་ཡིན་ཏེ། མྱུར་དུ་
ལག་ལེན་ལ་ཞུགས་རྒྱུ་དེའོ། །

ནོར་འཁྲུལ་དང་ཕམ་ཁ་ལས་བསླབ་བྱ་ལེན་ཚུལ།

འདི་གོ་སྐབས་ཤིག་རེད་དམ། རྐྱེན་ངན་ཞིག་རེད།
སྒྲ་རྣིལ་སྒྲི་རྗེ་ཁྲི་རཱམ་ཕི།
འཚོ་བའི་ཁྲོད་ཀྱི་དཀའ་ཁག་རྣམས་ཇི་ལྟར་སེལ་བའི་
ལག་ལེན་གྱིས་གང་ཟག་དེའི་མི་གཤིས་ལ་འགྲེལ་བཤད་རོབ་
ཙམ་རྒྱག་ཐུབ། ཁྱེད་ཀྱིས་དཀའ་ཁག་ལ་ཇི་ལྟར་ལྟ་བ་ཟེར་བ་ནི་
དེ་ལ་གདོང་ལེན་ཇི་ལྟར་བྱེད་པའི་ཐབས་ལམ་ཁྲོད་ཀྱི་བྱ་བ་
གལ་ཆེན་ཞིག་ཆགས་ཡོད། མི་རེ་ཟུང་ནི་གེགས་ཕྲན་བུ་ཙམ་ལ་
ཕྲད་རྗེས་བློ་ཡོངས་སུ་ཕམ་པར་འགྱུར་མོད། འོན་ཀྱང་། མི་ལ་
ཤས་ནི་དཀའ་ངལ་དང་འཕྲད་ཚེ་སྔར་བས་ཀྱང་སེམས་ཤུགས་
ལྡན་པའི་མི་ཞིག་ཏུ་འགྱུར་ཐུབ་པའང་ཡོད། རྒྱུ་མཚན་དེའི་
དབང་གིས་ངས་ནམ་རྒྱུན་རང་ཉིད་ལ“འདི་གོ་སྐབས་ཤིག་རེད་
དམ། རྐྱེན་ངན་ཞིག་རེད། ” ཅེས་དྲིད་པ་ཡིན། ལྟ་ཚུལ་འདིས་
གནས་ཚུལ་མི་ལེགས་པ་ཅི་འདྲ་བྱུང་ཡང་མི་ཚེའི་གཏན་ཚིག་
ཉིད་མ་དོར་བར་འཚོ་ཐུབ་པར་ཕན་ཐོགས་ཡོད།
སྔོན་ཆད་ངའི་བསམ་པར་དགའ་ཕྱོགས་དང་འདུན་པ་
ནི་མི་ཞིག་གི་རྨི་ལམ་མངོན་འགྱུར་ཐུབ་བྱེད་ཀྱི་ཆ་རྐྱེན་དངོས་
དེ་རེད་བསམས་མྱོང་ལ། ངས་དེ་ལྟར་བརྗོད་མྱོང་བའང་ཁྱེད་
ཀྱིས་གོ་ཡོད་སྲིད་ལ། གཏན་ཚིག་ཀྱང་དེ་བཞིན་ཡིན་མོད། འོན་
ཀྱང་། ཁྱེད་ཀྱིས་ཕམ་ཁ་དང་ནོར་འཁྲུལ་སོགས་ཀྱིས་བྱིན་པའི་
ན་ཟུག་མྱོང་བའི་སྐབས། ཁྱོད་ཀྱིས་ཅིས་ཀྱང་གཏན་ཚིག་དང་
ཚོར་བའི་དབང་དུ་མ་སོང་བའི་རྣམ་དཔྱོད་ཅིག་བེད་སྤྱོད་རྒྱུ་
གལ་ཆེ། གང་ཞེ་ན། གཏན་ཚིག་གིས་ཁྱེད་ལ་ཉམས་མྱོང་སྡུག་
པོའི་ཁྲོད་ནས་བསླབ་བྱ་ལེགས་པོ་སྤྲོད་ངེས་རེད། གནའ་མིའི་
ཁ་དཔེར། “སྒོ་གཅིག་གཏན་ན་སྒོ་གཅིག་འབྱེད། ། ”ཟེར་བའང་
དེ་མཚུངས་རེད། ངས་ཁ་དཔེ་དེར་གོ་བ་ལེན་སྟངས་ནི་“གོ་
སྐབས་གཞན་ཞིག་དང་ལམ་ཁ་གཞན་ཞིག་གིས་ཁྱེད་ཉིད་སྒུག
ཡོད་” ཅེས་པ་དེ་ཡིན། འོན་ཀྱང་། གོ་སྐབས་དང་ལམ་ཁ་གང་
ཡོད་ལ་དམ་འཛིན་བྱེད་ཤེས་དགོས་པ་གལ་ཆེ། ངའི་ངོ་ཤེས་
འགའི་ཁྲོད་རང་ཉིད་ཀྱི་མདུན་ན་སྒོ་མོ་ཆེན་པོ་ཞིག་ཕྱེ་ཡོད
ཀྱང་དེར་ཅེར་ནས་འདུག་པ་ལས་སྒོ་དེ་ཕྱེ་ཡོད་པའང་མི་ཚོར་
མཁན་ཡོད། དེ་བས། དེའི་གལ་གནད་རྟོགས་པ་ནི་ཤིན་ཏུ་གལ་
ལོ། །
ང་ལ་རིམ་གྱིས་རྒྱལ་ཁ་ཆེན་པོ་ཐོབ་པ་དང་བྱ་བ་རྣམས་ལེགས་
འགྲུབ་བྱུང་བའི་སྐབས་སུ། ངས་གནད་དོན་ཞིག་རྟོགས་སོང་བ་
ནི། ཁྱེད་ཀྱིས་བྱ་བ་གང་བསྒྲུབས་ཀྱང་བློ་རྩེ་གཅིག་ཏུ་གནས་
དགོས་པ་དང་རང་ཉིད་ཀྱི་འདུན་པ་ལས་དྲངས་པའི་སྒུལ་
ཤུགས་དེ་ནམ་ཡང་བརླག་མི་རུང་བ་དེའོ། །ཁྱེད་ཀྱིས་ངས་སྔོན་
ཆད་འདི་ལྟར་ལམ་སྟོན་བྱས་པ་གོ་ཡོད་རྒྱུ་རེད། གནས་ལུགས་
འདི་དག་ངས་དཀའ་ཁག་ཆེན་པོའི་ཁྲོད་ནས་རྙེད་པའི་བསླབ་
བྱ་ངོ་མ་དེ་ཆགས་ཡོད། གལ་ཏེ་ཁྱེད་ཀྱི་སྒུལ་ཤུགས་དེ་ཉིད་མ་
ཉམས་པར་གནས་ཚེ་དཀའ་ཁག་རྣམས་གནས་སྐབས་ཙམ་གྱི་
དཀའ་ཁག་ཡིན། དཀའ་ཁག་ནི་ང་ཚོ་སུ་ལའང་འཕྲད་སྲིད་པ་
ཞིག་རེད་མོད། གལ་ཏེ་བསམ་བློ་གསར་བ་ཞིག་གིས་དཀའ་
ཁག་རྣམས་གོ་སྐབས་སུ་བརྩིས་ནས་མུ་མཐུད་མདུན་སྐྱོད་བྱས་
ཚེ་དེ་དག་དངོས་སུ་གོ་སྐབས་ལ་འགྱུར་ངེས་ཡིན།
ང་ལ་མཚོན་ན་བྱ་བ་གང་ཞིག་སྒྲུབ་པའི་སེམས་ཐག་བཅད་
ཀྱང་དེ་དཀའ་ཁག་དུ་མ་ཞིག་ལ་འཕྲད་ཡོང་བ་རང་ཉིད་ཀྱི་
ཉམས་མྱོང་གིས་སྔོན་དཔག་བྱེད་ནུས། མགོ་མཇུག་མེད་པར་བྱ་
བ་བསྒྲུབ་པ་ནི་རིན་ཐང་ཅི་ཡང་མེད་པ་ཞིག་རེད། མཚམས་
ལན་རེར་ངས་རང་ཉིད་ནི་སི་སི་ཧྥ་སི་དང་འདྲ་མཚུངས་རེད་
དྲན་བཞིན་ཡོད། ཁོང་ནི་དུས་རྟག་ཏུ་རྦ་རྡོ་གྱེན་ལ་སྒྲིལ་མཁན་
གྱི་མི་སྨྱོན་པ་ཞིག་ཡིན། འོན་ཀྱང་། སྐབས་རེ་ལ་ང་ཚོས་ཀྱང་བྱ་
བ་འགྲུབ་ཆེད་ལས་ཀ་འགའ་ཞིག་དེ་ལྟར་ཨུ་ཚུགས་ཀྱིས་ལས་
དགོས། རྒྱུ་མཚན་དེའི་ཕྱིར་ངས་བྱ་བ་གང་ཞིག་མགོ་བཙུགས་
པ་ན་དེ་ནམ་ཡང་འདོར་མི་སྲིད་པར་མ་ཟད། ནམ་ཡང་ངའི་
སེམས་ཤུགས་ཉམས་མི་སྲིད། བློ་རྩེ་གཅིག་སྒྲིམ་བྱས་པའི་རྐྱེན་
གྱིས་ལས་ཀ་ལ་གྲུབ་འབྲས་འབྱུང༌། དཀའ་ཁག་གི་ཁྲོད་ནས་
བསླབ་བྱ་གང་མང་ཐོབ་ཡོང་། མདོར་ན། འདུན་པའི་སྒུལ་
ཤུགས་ཀྱིས་བྱ་བ་ཡོངས་སུ་འགྲུབ་པར་མཐུན་རྐྱེན་སྦྱར་ནུས་སོ། །
ནོར་འཁྲུལ་དག་ཉེན་ཁ་རུ་མི་འགྱུར་བའི་ཐབས་ལམ་
ཞིག་ནི་ནོར་འཁྲུལ་རྣམས་རྒྱུན་ལྡན་འཚོ་བའི་གྲུབ་ཆ་ཞིག་ཏུ་
ངོས་འཛིན་བྱ་རྒྱུ་དང་། དེ་ལྟ་བུའི་བསམ་བློའི་འཁྱེར་སོ་ནི
མཐུན་སྣང་གི་བསམ་ཕྱོགས་ཤིག་ཡིན་ལ་བྱ་བར་འཇུག་པའི་གྲ་
སྒྲིག་ཀྱང་ཡིན། གཞན་ཡང་། དཀའ་ངལ་དང་ཕམ་ཁ། ནོར་
འཁྲུལ་དང་གྱོང་རྒུད་སོགས་ནི་འཚོ་བའི་ཆ་ཤས་སུ་གྲུབ་ཡོད་
ལ། དེ་ནི་ང་ཚོས་ངེས་པར་དུ་དང་ལེན་བྱ་དགོས་པའི་གནད་
དོན་ཞིག་ཀྱང་ཡིན། ཁྱོད་རང་དུས་ནམ་ཡང་ཧ་ལས་པ་དང་བློ་
ཕམ་པ་སོགས་གཏན་ནས་བྱེད་མི་རུང༌། དེ་བས། རང་ཉིད་བློ་
བརྟན་འགྱུར་མེད་དུ་གནས་ཐུབ་པ་ནི་ཀུན་ལས་གཙོ་བོ་ཡིན་
ལ། ཁྱོད་ཀྱིས་དཀའ་ངལ་ལ་གདོང་ལེན་བྱེད་ཤེས་པའི་སྒོ་ནས་
སེམས་ལ་བཏང་སྙོམས་སྐྱེ་རུ་འཇུག་དགོས། གལ་ཏེ་ཁྱོད་ལ་གློ་
བུར་དུ་དོན་རྐྱེན་ཞིག་བྱུང་ཚེ་དེ་ལས་བསླབ་བྱ་ལེན་པར་ཅིས་
ཀྱང་འབད་དགོས། ནོར་འཁྲུལ་བསྐྱར་ཟློས་བྱས་ཏེ་ད་དུང་གང་
ཞིག་ལ་རེ་བ་བྱེད་པ་ནི་གླེན་རྟགས་ཡིན། དེ་བས། བསྐྱར་ཟློས་
མི་འབྱུང་སླད་ཁྱེད་ཀྱིས་ངེས་པར་དུ་ནོར་འཁྲུལ་གང་བཟོས་པ་
དང་དཀའ་ཁག་གང་ལ་འཕྲད་པ་ལ་དུས་ནས་དུས་སུ་རྟོག་
ཞིབ་དང་བསམ་གཞིག་བྱ་དགོས།
མདོར་དྲིལ་ན། ཁྱེད་ཀྱིས་གང་ཞིག་ཏུ་བློས་གཏོང་བྱ་
དགོས་པ་དང་གང་དུ་ཨུ་ཚུགས་བྱ་དགོས་པའི་ས་མཚམས་
གསལ་བོར་ཤེས་དགོས། དེ་གཉིས་ཀྱི་བར་དུ་མཚམས་ཐིག་ཕྲ་
མོ་ཞིག་ཡོད་པར་བསམ་བློ་ངེས་པར་གཏོང་དགོས། མི་ཁ་ཤས་
ཤིག་ལ་འགྱུར་བ་ཡོང་རྒྱུ་གཏན་ནས་མེད་པ་དང་ཡར་རྒྱས་
ཀྱང་མེད་པས་ན། ཁྱོད་ཀྱིས་མུ་མཐུད་ནས་དེ་དག་ལ་འབྲེལ་བ་
འཛིན་དགོས་དོན་མེད། འོན་ཀྱང་། མི་མང་ཆེ་བ་ནི་དེ་ལྟར་མ་
ཡིན་པར། ནོར་འཁྲུལ་བཟོས་ནས་ཉམས་མྱོང་ཐོབ་ན་ཡར་རྒྱས་
ཡོང་རྒྱུ་ཡོད། མི་དེ་དག་ལ་ངེས་པར་དུ་བཟོད་སྒོམ་བྱེད་ཤེས་
དགོས། ཁྱེད་ཀྱིས་ཀྱང་ནོར་འཁྲུལ་བཟོས་ནས་སེམས་ཤུགས་མ་
ཉམས་པར་ཡར་རྒྱས་ཀྱི་ཕྱོགས་ལ་འབད་པ་བྱེད་འདོད་པ་
བཞིན་གཞན་ལའང་གོ་སྐབས་དེ་གཅིག་མཚུངས་སུ་སྤྲོད་ཐུབ་
པ་ཤིན་ཏུ་གཅེས། གང་ལྟར། རང་ཉིད་ཀྱི་སེམས་ཤུགས་མ་
ཉམས་པར་འབད་རྒྱུ་གཙོ་བོ་ཡིན། ཁྱེད་ཀྱིས་འབད་པར་
མཚམས་མ་བཞག་པར་བྱ་བར་དོ་སྣང་བྱས་པ་ན་གོ་སྐབས་
གང་མང་འཐོབ་ངེས་རེད།
སྔོན་ཆད་ངས་ཁང་སའི་ཚོང་ལས་ཐོག་མ་གཉེར་སྐབས་གན་རྒྱ་
ཞིག་གི་ཆེད་དཀའ་ཚེགས་དུ་མ་དང་འགལ་རྐྱེན་གང་མང་ཞིག་
ལ་གདོང་ལེན་བྱས་མཐར་ད་འགྲིགས་ཡོད་དྲན་པ་བྱུང་ཡང་།
དངོས་སུ་བྱ་བའི་ཐོག་ལ་བབས་ཚེ་ད་དུང་ཟླ་གཉིས་ལྷག་གི
ཞིབ་ཕྲའི་ཡིག་ཆའི་ལས་ཀ་ཐོན་ཡོང་བ་རེད། ངས་སྔ་ས་ནས་
གནས་ཚུལ་དེ་ཤེས་ཡོད་པའི་དབང་དུ་བཏང་ན་གན་རྒྱ་དེ་
འཇོག་རྒྱུ་མིན་པ་ཐག་ཆོད་ཡིན། དེ་ལྟ་ནའང་། གན་རྒྱ་དེ་
བཞག་པར་ང་ལ་བློ་འགྱོད་གང་ཡང་མེད། ཚོང་དོན་གསར་
གཏོད་རང་བཞིན་ཅན་དུ་གྱུར་ནས་ང་ལ་ཁེ་ཆེན་པོ་ཐོབ་པ་
རེད། མ་ཟད་རྒྱུད་རིམ་དེའི་ཁྲོད་ནས་ང་ལ་སློབ་གསོ་ཡང་
དཔག་ཏུ་མེད་པ་ཞིག་རག་སོང༌། མདོར་ན། ཕམ་ཁ་དང་ནོར་
འཁྲུལ་རེ་རེའི་ཁྲོད་ནས་ཁྱད་དུ་འཕགས་པའི་བསླབ་བྱ་ཐོབ་པ་
ཡིན།
ཁྱེད་ལའང་དེ་ལྟར་འཐོབ་ངེས་རེད་ལ།ཐོབ་དགོས་པ་ཡང་རེད།
མདོར་ན། རང་ཉིད་ནི་སྟོབས་ཤུགས་ལྡན་ཞིང་རང་ཚུགས་ཅན་
གྱི་སྐྱེ་བོ་ཞིག་ཡིན་དགོས་པར་མ་ཟད། ངང་བས་ཆུ་ལས་འོ་མ་
ལེན་པ་བཞིན་བསླབ་བྱ་ལེན་པར་མཁས་པའི་སྐྱེ་བོ་ཞིག་ཡིན་
འོས། དེ་ལྟར་བྱས་ན། ཁྱེད་ལ་བསླབ་བྱ་རག་ངེས་ཡིན། དེའི་རྒྱུ་
མཚན་གྱིས་ནོར་འཁྲུལ་དང་ཕམ་ཁ་ལ་ནམ་ཡང་སྐྲག་སྣང་མ་
བྱེད་ཅིག དེ་དག་རང་ཉིད་ཡར་རྒྱས་གཏོང་བའི་ལག་ཆ་ཡིན།
དེ་རིང་ལྟ་བུར་ཆ་བཞག་ནའང་ཁྱེད་ལ་བསླབ་བྱ་གང་མང་
ཞིག་རག་པར་གདོན་མི་ཟ། དེས་ན། གནས་ལུགས་དེ་ཡིད་ལ་
གཅགས་པར་བྱོས་དང་ཁྱེད་ལ་རྒྱལ་ཁ་ཐོབ་པའི་གོ་སྐབས་ཇེ་
མང་དུ་འགྱུར་བ་སྨོས་མེད་ཡིན་ནོ། །

རང་ཉིད་ཀྱི་གྲུབ་འབྲས་གཞན་ལ་སྒྲོགས།

མི་ཞིག་ལ་རང་ཉིད་ཀྱི་ངོས་ལེན་མ་ཐོབ་བར་དུ་ཁོ་བོའི་བློ་བདེར་
འབབ་མི་སྲིད།
མཱ་ཁི་ཋི་བན།
ང་ལ་གྲུབ་འབྲས་ཆེན་པོ་ཐོབ་པའི་གྲོགས་པོ་ཞིག་ཡོད།
ཁོ་ནི་སྒོར་དུང་ཕྱུར་འགའ་མངའ་བའི་མི་འབྱོར་ལྡན་ཞིག་ཡིན།
ཡིན་ན་ཡང་། ཉིན་ཞིག་ལ་ངར་ཁོའི་ཞལ་པར་བསླེབས་ནས་
བདག་གི་མིང་ཐག་ནས་ཁོར་ནེའུ་ཡོག་གྲོང་ཁྱེར་གྱི་རྗེན་རྗོར་རྒྱི་
སི་གསོལ་མགྲོན་ཁང་དུ་འདུག་ས་ཞིག་མངག་རོགས་ཞེས་
ལས་བཅོལ་གནང་སོང་། སྐབས་དེར་ངའི་སེམས་སུ་“གལ་ཏེ་
ཁོའི་བྱ་བའི་གྲུབ་འབྲས་ཀྱིས་ནེའུ་ཡོག་གྲོང་ཁྱེར་ནས་རང་ཉིད་
ལ་གསོལ་སྟེགས་གཅིག་ཙམ་ཡང་གོ་སྒྲིག་བྱེད་མི་ནུས་ན་དོན་
སྙིང་ཅི་མཆིས་སམ། ”སྙམ་པའི་སོམ་ཉི་ཞིག་ངང་ངམ་ཤུགས་
ཀྱིས་སྐྱེས་སོང་། དེ་ཡང་ཁོར་གསོལ་སྟེགས་མི་རག་པའི་རྒྱུ་རྐྱེན་
གཙོ་བོ་ནི་མིང་གྲགས་ཆུང་དྲགས་པས་ཨེ་ཡིན་སྙམ། གང་ཞེ་ན།
གཞན་གྱིས་དེ་སྔོན་ཁོ་བོའི་མིང་ཙམ་ཡང་ཐོས་མྱོང་མེད། དེའི་
ཕྱིར། སྐབས་དེར་ཁོ་རང་ཉིད་ཀྱི་མིང་ཐོག་ནས་གསོལ་སྟེགས
མངག་པར་ཅུང་དཀའ་ལས་ཡོད་པ་ཡིན། དེས་ན། ཁོ་བོས་ང་
ལྟ་བུའི་སྐྱེ་བོ་སྙན་གྲགས་ཅན་ལ་ལས་བཅོལ་བ་ལས་ཐབས་
གཞན་མ་མཆིས་སོ། །
གནས་ཚུལ་དེས་ངར་རང་གིས་རང་ལ་བསྟོད་བསྔགས་
བྱ་བ་ནི་མཆོག་ཏུ་ནས་གལ་ཆེ་བའི་གནད་དོན་ཞིག་ཡིན་པ
གསལ་བོར་རྟོགས་སུ་བཅུག གོང་དུ་དྲངས་པའི་དཔེ་མཚོན་དེ་
ནི་ང་རང་ཅིའི་ཕྱིར་གནས་ལུགས་འདི་ལ་ཡིད་ཆེས་པའི་འགྲེལ་
བཤད་ཕུན་སུམ་ཚོགས་པ་ཞིག་རེད། གྲོགས་པོ་འབྱོར་ལྡན་འདི་
ས་ཆ་དམིགས་བསལ་བ་འགར་འགྲོ་འོང་བྱེད་སྐབས་ཁོང་ཡང་
སྐྱེ་བོ་གཞན་གྱི་སྙིང་རྗེའི་ཡུལ་དུ་གྱུར་དུས། ཁོ་ལ་རང་ཉིད་ཀྱང་
མི་འབྱོར་མེད་ཅིག་དང་འདྲ་བར་སྐྱེ་བོ་གཞན་གྱིས་མིག་ནང་དུ་
འཇོག་གི་མི་འདུག་སྙམ་པའི་ཐབས་སྡུག་གི་སྣང་བ་འགོག་མེད་
དུ་སྐྱེས་མྱོང་། མིའི་སྙན་གྲགས་ཀྱི་སྟོབས་ཤུགས་ནི་བསམ་ཡུལ་
ལས་འདས་པ་ཞིག་རེད། དེས་ནི་ཤིན་ཏུ་ནས་ཐར་དཀའ་བའི་
སྒོ་མོ་དག་ཀྱང་བདེ་བླག་གིས་འབྱེད་ཐུབ་པ་ཡིན་ནོ། །
དེ་ཡང་ཨ་རེ་སི་ཀྲོ་ཁྲིལ་ཨོ་ནཱ་སི་སེ་སི་ལས་ཕྱུག་པའི་མི་
མང་བོ་ཡོད་སྲིད་མོད། འོན་ཀྱང་། ཨོ་ནཱ་སི་སེ་སི་ཞེས་པའི་
མཚན་ཐོས་ཚེ་སྐྱེ་བོ་དག་གིས་ཁོང་སུ་ཡིན་པ་གསལ་བོར་
རྟོགས་པར་མ་ཟད། ཁོང་ལ་སེམས་གཏིང་ནས་གོང་བཀུར་བྱེད་
པ་ཡིན། སྔར་སྨྲས་ལྟར། ཁྱེད་ཀྱི་བྱ་བའི་གྲུབ་འབྲས་ཀྱིས་མ་
མཐར་ཡང་རང་ཉིད་ལ་བདེ་བླག་ངང་གསོལ་སྟེགས་ཤིག་རག་
ཐུབ་པ་ནི་ཧ་ཅང་གལ་ཆེའོ། །
ཡིད་སྐྱོ་བ་ཞིག་ལ་ངའི་གྲོགས་པོ་དེས་ཆེས་སྤྱིར་བཏང་གི་ཁེ་
དབང་དེ་འདྲ་ཞིག་ཀྱང་ལོངས་སུ་སྤྱོད་ཐུབ་ཀྱི་མེད། ཉིད་ཀྱིས་
དོ་སྣང་བྱུང་ངམ། མི་རྣམས་ཀྱིས་ཕན་ཚུན་ངོ་སྤྲོད་བྱེད་སྐབས།
ཀུན་ཀྱིས་ཤེས་གསལ་ལྟར་ཁོང་ལ་ཕཱོ་ལེ་ཟིར་བྱ་དགའ་ཐོབ་
མྱོང་། ཞེས་ཆེ་བསྟོད་འབུལ་བའི་སྲོལ་ཞིག་ཡོད་ལ། དེ་ལྟར་
བརྗོད་ཚེ་ཉན་མཁན་ཚོས་སྐྱེ་བོ་དེར་བཟུང་བའི་ལྟ་སྟངས་ཀྱང་
རྩ་བ་ནས་འགྱུར་འགྲོ། དེའི་རྐྱེན་གྱིས་ཆེས་སྤྱིར་བཏང་གི་མི་
ཞིག་ཀྱང་གློ་བུར་དུ་གུས་པ་བྱ་སའི་ཡུལ་དུ་འགྱུར་སྲིད།
གལ་ཏེ་ཉིད་ཀྱི་མཐའ་འཁོར་དུ་ནམ་རྒྱུན་རང་ཉིད་ལ་
བསྟོད་བསྔགས་གཏོང་མཁན་གྱི་མི་ཞིག་མེད་ཚེ། ཁྱོད་ཀྱིས་རང་
ཉིད་ཁྱབ་བསྒྲགས་བྱེད་ཆེད། ཁྱེད་ལ་རང་བསྟོད་རང་བསྔགས་
ཀྱི་གོམས་གཤིས་ཤིག་ཡོད་དགོས། དཔེར་ན། མཚན་སྙན་ལྡན་
པའི་ཚོང་རྟགས་ཤིག་གིས་ཚོང་རྫས་དེའི་མགྲིན་ཚབ་བྱེད་ནུས་
པ་ལྟ་བུ་རེད།
དེ་ཡང་ཁི་རིལ་ལཱ་རྒྱིར་ཧྥེལ་སྒྲིས་ཇུས་འགོད་བྱས་པའི་གྱོན་
ཆས་ལ་མི་མང་བོ་ཞིག་དགའ་བོ་མེད་སྲིད་མོད། འོན་ཀྱང༌།
གྱོན་ཆས་དེའི་སྟེང་དུ་མཚན་སྙན་ལྡན་པའི་ཆུ་རྣིལ་གྱི་རྟགས
མ་བཀོད་ཡོད་པའི་རྐྱེན་གྱིས་མི་རྣམས་ལ་གྱོན་ཆས་དེ་དག་ཉོ་
བའི་འདུན་པ་ཡོད་པར་མ་ཟད་སེམས་གཏིང་ནས་གྱོན་ཆས་དེ་
དག་ལ་དགའ་ཞེན་བྱེད་ཀྱི་ཡོད།
སྔར་སྨྲས་ལྟར མཚན་སྙན་གྱིས་མི་རྣམས་ལ་བློ་ཡུལ་དུ་
ཤོང་དཀའ་བའི་ཤུགས་རྐྱེན་འཇོག་ཐུབ། དེས་ན། གལ་ཏེ་ཁྱེད་
ལ་མིང་གྲགས་ཆེན་པོ་མེད་ཚེ་སྔ་མོ་ནས་རང་ཉིད་ཁྱབ་
བསྒྲགས་བྱ་རྒྱུ་ཤིན་ཏུ་གལ། མ་གཏོགས་གཞན་གྱིས་ཁྱེད་སུ་
ཡིན་དང་། ཁྱེད་ཀྱིས་ཕྱག་ལས་གང་གནང་སོགས་ཀྱི་སྐོར་ཡེ་
ནས་ཤེས་མི་སྲིད། ཡང་རང་ཉིད་ཁྱབ་བསྒྲགས་བྱེད་པ་ནི་བྱ་བ་
ཞིག་གཞི་ནས་མགོ་བརྩམས་པ་དང་མཚུངས། ཁྱེད་ཀྱིས་
བསམས་ན། གཞས་པ་ལོས་སེའུ་རྣོ་ཕཱ་ཝ་རོའུ་ཕྲེ་ལགས་ཀྱིས་
མི་ཚེ་གང་བོར་ཡུལ་མཐའ་འཁོབ་ཅིག་ནས་གླུ་གཞས་བཏང་
ནས་བསྡད་ཚེ་རང་ཅག་ལའང་ཁོང་གི་གླུ་གཞས་ལ་ཉན་པའི་
སྐལ་བ་ཆད་པ་མ་ཡིན་ནམ། དེ་བཞིན་གཞས་པ་ཨལ་ཁྲོན་
ལྗོན་ལགས་ཀྱང་བག་འཁུམ་ངང་ས་ཆ་ཆུང་ངུ་ཞིག་ནས་
གཞས་བཏང་ནས་བསྡད་ཚེ་ཁོར་གྲུབ་འབྲས་ག་འདྲ་ཞིག་
འཐོབ་སྲིད་དམ། མདོར་ན། རང་ཉིད་ཀྱི་འཇོན་ནུས་ཕྱི་རུ་སྟོན་
པ་ནི་ནོར་འཁྲུལ་ཞིག་གཏན་ནས་མ་ཡིན་པ་ཡིད་ལ་ཟུངས། དེ་
ཡང་སྐྱེ་བོ་རེ་རེར་བདག་འཛིན་གྱི་བློ་མངའ་བ་རྩོད་མེད་ཡིན
ལ། དེར་སོ་སོས་ཡི་རང་བྱེད་པ་ནི་གདམ་ཀ་ཡག་ཤོས་ཤིག་
རེད་སྙམ།
གཞན་ཡང་བདག་འཛིན་གྱི་བློ་ནི་འདུ་ཤེས་ཀྱི་ལྟེ་བ་ལྟ་བུ་ཡིན་
ལ། དེས་ནི་རང་ཅག་ལ་ཕུགས་བསམ་ཞེས་པ་ཞིག་གནང་ངེས་
ཡིན། བདག་འཛིན་གྱི་ལྟ་བ་ཤུགས་ཆུང་བའི་སྐྱེ་བོ་དག་གི་མི་
ཚེར་དེ་ཙམ་གྱི་གསོན་ཤུགས་དབེན། ཡང་རང་ལྟ་མཆོག་འཛིན་
བྱེད་པ་ཐལ་དྲགས་ན་ཁྱོད་རང་ང་རྒྱལ་དང་ཧམ་སེམས་ཅན་
གྱི་སྐྱེ་བོ་ཞིག་ཏུ་འགྱུར་སྲིད། གང་ལྟར། འཇིག་རྟེན་གྱི་བྱ་བ་
གང་ཞིག་ཡིན་ན་ཡང་འདྲ། ནམ་ཞར་རང་ཉིད་ཀྱི་ལྟ་བ་རྒྱུན་
འཁྱོང་ཕྱོགས་ལ་སྙོམས་སྒྲིག་འོས་འཚམ་ཞིག་བྱེད་པ་ཧ་ཅང་
གལ། བདག་འཛིན་གྱི་འདུ་ཤེས་ཀྱིས་ཁྱེད་ལ་ཧུར་བརྩོན་སྒོས་
ཡར་བསྐྱེད་ལ་འབད་པའི་སྐུལ་མ་གཏོང་། དེས་ཁྱེད་ལ་གསོན་
ཤུགས་སྩོལ་བར་མ་ཟད་གསར་གཏོད་ཀྱི་ལས་ལ་གྲུབ་འབྲས་
གཡུར་དུ་ལེན་པར་གྲོགས་དན་བྱེད། དེས་ཁྱེད་ལ་རང་ཉིད་ཀྱི
བྱ་བའི་དམིགས་རྩེ་གཏོད་ས་གང་ཡིན་སྐོར་ཕྱོགས་སྟོན་གནང་
ངེས་ཡིན། དེས་ན། གཞུག་ཕྱོགས་ཁྱེད་ཀྱིས་གཞན་གྱི་མདུན་
ནས་རང་བསྟོད་བྱ་མི་དགོས་པར་འགྱུར། གང་ཞེ་ན། སྐབས་
དེར་མི་ཚང་མས་ཁྱེད་ཀྱི་བྱས་རྗེས་མཐོང་བར་ངེས། དེའི་ཕྱིར
ཅིས་ཀྱང་རང་ཉིད་ལ་མཐོང་ཆུང་བྱ་མི་རུང་། ཁྱེད་ནི་རང་
ཉིད་ཀྱི་གྲོགས་མཆོག་ཏུ་འགྱུར་རྒྱུ་ཤིན་ཏུ་གལ་ལོ། ། གཞན་ཡང༌།
མཱ་ཁི་ཋི་བན་གྱིས་གསུངས་པ་བཞིན་“ཁྱོད་ཀྱིས་རང་ཉིད་ལ་མོས་
མཐུན་བྱས་ནས་རང་བློ་བདེར་བབས་ན་ལེགས།”མི་ཚོས་རྟག་
ཏུ་ཁྱེད་ཀྱི་གྲུབ་འབྲས་དང་ཕུགས་བསམ་ལ་མཐོང་ཆུང་བྱ་སྲིད་
མོད། འོན་ཀྱང༌། གལ་ཏེ་ཁྱེད་ལ་གཡོ་བ་མེད་པའི་རང་རྟོན་
ཞིག་མངའ་ཚེ་ཕྱིའི་བཤད་ཡམས་ཀྱིས་ཁྱེད་ཀྱི་ལས་དོན་ལ་བར་
ཆད་གང་ཡང་འབྱུང་མི་སྲིད། ཁྱེད་ལ་རང་ཉིད་ཀྱི་དམིགས་
ཡུལ་ཡོད་པ་བཞིན་སྐྱོན་རྗོད་མཁན་ལའང་སོ་སོའི་དམིགས་
ཡུལ་ཡོད་པ་རེད། དེ་བས་ཁོ་ཚོས་ཅི་བཤད་ལ་རྣ་བ་གཡར་
དགོས་དོན་ཡེ་ནས་མེད།
ཁྱེད་ཀྱིས་སོམས་དང་། གལ་ཏེ་ཁྱོད་ལ་རང་ཉིད་ཀྱི་
འཇོན་ཐང་ཕྱི་རུ་སྒྲོག་པའི་སྤོབས་པ་མེད་ཚེ། གཞན་སུས་སྒྲོག་
གམ། དེས་ན། རང་གི་བྱས་རྗེས་གཞན་ལ་སྒྲོག་པར་འཚེར་སྣང་
བྱེད་དོན་གཏན་ནས་མེད། མཐར་“ང་ནི་ཕྱུག་བདག་དག་ལ་
དགའ་བོ་མེད་མོད། འོན་ཀྱང་། གལ་ཏེ་ནམ་ཞིག་ང་ལའང་
ལོངས་སྤྱོད་དེ་འདྲ་ཞིག་ཚོགས་ཚེ་ངས་ཀྱང་དེ་དང་ལེན་མི་བྱ་
ཟེར་ནས་ཚིག་ཐོག་གཅོད་མི་ཐུབ། ”ཅེས་པའི་མཱར་ཁི་ཋི་ཝན་གྱི་
གསུང་སྒྲོས་འདིས་རྩོམ་མཇུག་བསྡུ་བར་བྱའོ། །

སྔོན་ཤེས།

མཐོང་རྒྱ་ཆེ་ན་ཤེས་རབ་ལྡན།
མཱལ་ཁོམ་ཧྥོ་བྷི་སི།
སྔོན་ཤེས་ནི་འཆར་སྣང་དང༌། སྔོན་མཐོང་། ཕུལ་བྱུང་གི་བློ་
གྲོས་སོགས་ལ་འགྲེལ་བའི་ཚིག་ཅིག་རེད། དེ་བཞིན་ངོས་ལ་
ནམ་རྒྱུན་འཆར་སྣང་རིང་ལུགས་པ་ཞེས་རྗོད་ཀྱིན་ཡོད་ཀྱང༌།
མི་ཚོས་སྤྱི་ལོ༢༠༠༦བར་དུ་ང་ལ་དེ་ལྟར་དོ་སྣང་བྱུང་མེད། སྐུ་
ཞབས་རོ་བྷིར་ཁྲི་ཁེ་ཡོ་སཱ་ཁེ་དང་ལྷན་དུ་བྲིས་པའི་ངོས་ཀྱི་
དཔེ་དེབ། “ང་ཚོར་ཅིའི་ཕྱིར་ཁྱོད་རང་ཕྱུག་པོར་འགྱུར་དགོས་
སམ། ”ཞེས་པ་དབུ་འབྱེད་མཛད་སྒོ་ཚོགས་པ་ཡིན་ལ། ཉིན་དེ་
ནི་ཏག་ཏག་སྤྱི་ལོ ༢༠༠༦ ལོའི་ཟླ ༨ པའི་ཚེས ༡༢ ཏེ། ནོ་བྷེལ་
མཐུན་ཚོགས་ཀྱིས་ནོ་བྷེལ་རྩོམ་རིག་གི་བྱ་དགའ་འཐོབ་མཁན་
གསལ་བསྒྲགས་སྤེལ་བའི་ཉིན་མོར་ཁེལ་བས། གནས་ཚུལ་དེ་
ངོས་ལ་འབྲེལ་བ་ཅི་ཞིག་ཡོད་དམ་ཞེ་ན། ནོ་བྷེལ་མཐུན་ཚོགས་
ཀྱིས་མ་བསྒྲགས་པའི་སྔོན་གྱི་གནས་སྟངས་ཤིག་ངོས་
ཀྱིས༢༠༠༥ལོར་ནེའུ་ཡོག་དུས་བབ་ཐོག་སྤེལ་བའི་“སྔོན་ཤེས”་
ཞེས་པའི་རྩོམ་ཡིག་ནང་། ཨོ་རན་ཕཱ་ཁི་མོ་ནི་ཕུལ་བྱུང་རླབས་
ཆེན་གྱི་རྩོམ་པ་པོ་ཞིག་གི་དཔེ་མཚོན་དང༌། ནོ་བྷེལ་གཟེངས་
རྟགས་འཐོབ་འོས་པའི་རྩོམ་པ་པོ་ལེགས་པོ་ཞིག་ཏུ་ངོས་བཟུང་
བ་དེ་རེད། དེ་ནས་ཁོང་ལ་ཉིན་དེར་རླབས་ཆེ་བའི་ནོར་བྷེལ་
རྩོམ་རིག་གཟེངས་རྟགས་ཐོབ་པ་དང༌། མང་ཚོགས་ཀྱིས་ངོས་
ཀྱིས་སྔོན་ཤེས་ཞེས་པའི་རྩོམ་ཡིག་དེར་དྲན་གསོ་དང་། བསྔགས་
བརྗོད་ཀྱི་འཕྲིན་ཡིག་དང་ཁ་པར་སོགས་འབྱོར་བས། མི་མང་
གིས་ངོས་ལ་སྔོན་ཤེས་ཡོད་པར་ངོས་འཛིན་བགྱིས་ཏེ་ང་རང་
ཧང་སང་དུ་བཅུག་སོང༌།
མཚམས་རེར་ང་ཚོར་ཡུལ་གྱི་མི་དང་བྱ་དངོས་སོགས་
ཇི་བཞིན་རྟོགས་ཐུབ་པའི་སྔོན་ཤེས་ལྡན་ལ། དེ་ཡང་དུས་
སྐབས་དེའི་བྱུང་བ་ཞིག་ལས། སྤྱིར་ངོས་ཀྱིས་ཁོང་གི་འབྱུང་
འགྱུར་གྱི་རྒྱལ་ཁ་དེ་ཤེས་ཀྱི་ཡོད་དམ་ཞེ་ན། ང་ལ་དེ་རྟོགས་
པའི་སྔོན་ཤེས་མེད། ཡིན་ན་ཡང་། ངས་ཁོང་གི་ཡར་ཐོན་གྱི་
ནུས་པར་རྒྱན་འཇོག་ཅིག་བྱས་ཏེ། སྔོན་ནས་ཁོང་གི་ལྷན་སྐྱེས་
ཀྱི་ཤེས་རབ་ལ་འགྲེལ་བརྗོད་ཅིག་བགྱིས་པས་ཡིན། སྐབས་རེར་
དེ་ནི་སྔོན་ཤེས་དང་མ་འོངས་སྔོན་མཐོང་དུ་བརྩི་ཆོག་ལ། ལྷག་
པར་དུ་ཚོང་ལས་ཀྱི་བྱ་བར་ཕན་ནུས་ཆེ་ཞིང༌། བསམ་གཞིག་གི་
གཞི་ཕུན་སུམ་ཚོགས་པ་ཞིག་རེད།
ཉེ་ཆར་ང་ཚོས་དཔལ་འབྱོར་གྱི་སྡེ་ཁག་འདི་ནས་ལོ་
རྒྱུས་ཀྱི་ཉིན་མོ་ཞིག་རོལ་མྱོང་བྱས་པ་ཡིན། ཝོལ་སི་ཀྲི་རེ་ཁྲུ་
སྟེང་གི་གནད་དོན་དེ་སྔོན་ཆད་བྱུང་མ་མྱོང་བ་ཞིག་སྟེ།
༢༠༠༨ ལོའི་སྤྱི་ཟླ་བརྒྱད་པའི་ཟླ་དཀྱིལ་དུ་དེ་ལ་འོས་འཚམ་གྱིས་
ཕུང་གསོག་ཚོང་ར་ཞེས་བརྗོད། ནེལ་ཁཱ་བེ་ཁྲོའུ་ཡིས་ངས་
གནད་དོན་དེའི་སྐོར་ལ་བསམ་ཚུལ་ཞིག་འབྲི་དགོས་པའི་
འབོད་སྐུལ་བགྱིས་པ་དང༌། དེ་ནས་ཁོང་གི་འགྲེམས་སྟོན་སྟེང་
དུ། ངས་ཟླ་བ་བརྒྱད་ཀྱི་ཡར་སྔོན་དུ་གློ་བུར་དུ་བྱུང་བའི་ཕུང་
གསོག་ཚོང་རའི་གནད་དོན་དེར་བརྙན་ཐུང་ཞིག་བསྟན་ཡོད་
པ་ཁོས་གཟིགས་ཤིང་། དེའི་ནང་དུ་ངས་གནད་དོན་དེ་དང་
གཅིག་མཚུངས་ཀྱི་སྐད་ཆ་ཞིག་བཤད་ཡོད། དེར་མ་ཟད། ངོས་
ཀྱིས་སྐབས་དེར་ང་ཚོ་དཀའ་སྡུག་གི་རིམ་པ་ཆེན་པོ་ཞིག་ལ་
ཞུགས་པའི་རྟགས་མཚན་མང་པོ་ཞིག་མཐོང་བ་དེ་དག ང་ལ་
མངོན་ཤེས་ཀྱི་བློ་ཁྱད་པར་བ་ཞིག་ལྡན་པས་མིན་ལ། དེ་ནི་ཉིན་
རེའི་གཞི་རྩའི་གནད་དོན་ལ་དོ་སྣང་བྱས་ནས་འབྱུང་འགྱུར་ལ་
འཚོལ་ཞིབ་བྱས་པ་ལས། གཞན་ད་དུང་རྣམ་དཔྱོད་དང་སྔོན་
མཐོང་གི་བློ་གཅིག་ཏུ་འཕྲད་པའི་འབྲས་བུ་ཞིག་གོ། །
ང་ཚོ་ཀུན་ལ་མངོན་འགྱུར་མ་བྱས་པའི་ཐུན་མིན་གྱི་
མཁས་པའི་ཞིང་ས་སྣུམ་པོ་རེ་ཡོད་ལ། དེ་དག་ཕྱིར་མངོན་ཡོང་
དུས་ང་ལའང་ལྷན་སྐྱེས་ཀྱི་ཤེས་རབ་ཅིག་ཡོད་སྲིད་པས། ངས་
དེ་ཡར་རྒྱས་སུ་བཏང་ནས་ལོ་ངོ་མང་པོ་ཕྱིན། ཁྱོད་ཀྱི་ལྷན་སྐྱེས་
ཀྱི་ཤེས་རབ་དེའང་ཞིང་ས་གཞན་ཞིག་ཏུ་ཧ་ཅང་གི་རྣོ་ངར་
ལྡན་པ་ཞིག་ཡིན་སྲིད། ང་ཚོའི་ཁ་ཡོད་ལག་ཡོད་ཀྱི་ཤེས་ཡོན་
དང་ཉམས་མྱོང་དེ་སྔོན་ཤེས་དང་འགལ་འདུ་མེད་ལ། དོན་
དངོས་སུ་དེ་ནི་ཁྱོད་ཀྱིས་ལུས་ཡོངས་རྫོགས་རྒྱན་གྱིས་སྤྲས་ནས་
ཞབས་བྲོ་རྒྱག་བཞིན་པའི་དུས་དང་མཚུངས་ཤིང༌། ཉམས་མྱོང་
དང་ཤེས་ཡོན་སྔོན་ཤེས་སོགས་ནི་འདུལ་དཀའ་བའི་ཆིག་སྒྲིལ་
གྱི་སྟོབས་ཤུགས་ཏེ། ནམ་ཡང་ཚོད་དཔག་གི་ངོ་བོར་གྲུབ་མེད་
དོ། །

ལས་ཀྱི་བསྐོས་ཐང་།

འཛམ་གླིང་གི་སྐྱེ་བོ་ཡོད་དོ་ཅིག་ལ་རང་རང་གི་འཚོ་གནས་ཀྱི་རིན་ཐང་ཡོད་པས།
ང་ཚོས་རང་སྟེང་གི་རིན་ཐང་དེ་མངོན་པར་བྱ་རྒྱུ་དེ་ཧ་ཅང་གལ་ཆེ་བ་ཡིན།
ནཱ་སཱན་ནེའོ་ཧོའོ་གསང་།
ཉིན་ཞིག་ངས་ཡིག་ཟམ་ནང་གསར་དུ་འབྱོར་བའི་འཕྲིན་
ཡིག་དག་ཀློག་བཞིན་པའི་སྐབས། སློབ་འབྲིང་སློབ་མ་ཞིག་གིས་
བདག་ལ་སྤྲིངས་པའི་འཕྲིན་པ་ཞིག་མཐོང་བྱུང༌། དེའི་ནང་
དོན་ཕལ་ཆེ་བ་ནི་༼ ཚོང་ལས་འོས་སྦྱོང་བ། ༽ཞེས་པའི་ལེ་ཚན་
དང་དེ་ནས་ཚོང་ལས་ཀྱི་བསླབ་བྱ་ཅི་ཞིག་ཐོབ་པའི་སྐོར་རེད།
མདོར་ན། དེར་ཁྱོན་བསྡོམས་འཕྲིན་ཡིག་བཞི་བཅུ་ལྷག་མཆིས་
ཤིང་། ངས་དེ་དག་ལ་རོབ་བལྟ་ཙམ་བྱས་པ་ཡིན། དྲི་བ་ཁ་ཤས་
ནི་དམིགས་བསལ་གྱིས་ཐེངས་དུ་མར་འདོན་གྱིན་འདུག གཅིག་
ནི་ཇི་ལྟར་རྒྱལ་ཁ་རྩོད་ལེན་བྱེད་པའི་སྐོར་ཡིན་པ་དང༌། ཅིག་
ཤོས་ནི་རྒྱལ་ཁ་རྩོད་ལེན་གྱི་བརྒྱུད་རིམ་ཁྲོད་འཕྲད་ངེས་པའི་
གེགས་རྐྱེན་དག་ལ་ཇི་ལྟར་གདོང་ལེན་བྱ་དགོས་པའི་སྐོར་རོ། །
ངའི་ཐོག་མའི་བསམ་ཚུལ་ནི་སྐྱེ་བོ་སུ་ཞིག་ཡིན་རུང་འཆར་
གཞི་ཡག་པོ་ཞིག་བཟོ་དགོས་པར་མ་ཟད། བསམ་བློ་ཀུ་ཡངས་
ངང་འཆར་གཞི་དེ་རྒྱུན་འཁྱོངས་ཐུབ་རྒྱུ་དེ་ཡིན་པར་འདོད། འོ་
ན། ཁྱོད་ཀྱིས་སློབ་མ་རྣམས་ལ་འཆར་གཞི་ཡག་པོ་འགོད་པའི་
གལ་ཆེན་རང་བཞིན་གསལ་བོ་བཤད་རྗེས། བབ་བསྟུན་རང་
བཞིན་གྱི་དགོས་གལ་ཇི་ལྟར་གླེང་ངམ། དེ་གཉིས་ནི་ལྡོག་ཟླ་མ་
ཡིན་ནམ། ཞེ་ན།
ཁ་ཅིག་ན་རེ། “ལམ་གྱི་ཀྱོག་མཚམས་ལ་བསླེབས་ཚེ་འཁྱོག་མི་
ཤེས་པ་ནི་ཁྱོད་རང་ཉིད་ཀྱི་སྐྱོན་ཡིན་པ་ལས། ཀྱོག་མཚམས་ནི་
ལམ་གྱི་མཐའ་མ་ཡིན་ནོ། །”
འདི་ནི་ང་ཚོའི་འཚོ་བ་དང་ཚོང་ལས་ཀྱི་འཇོན་ཐང་ལ་
རིན་ཐང་ལྡན་པའི་བསམ་བློ་ཞིག་རེད། འཚོ་བའི་ཁྲོད་ཀྱི་བྱ་བ་
མང་པོ་ཞིག་ང་ཚོའི་འདོད་བློའི་འཕེལ་རྒྱས་ནང་བཞིན་འགྱུར་
ལྡོག་འབྱུང་མི་ཐུབ་ལ། ང་ཚོའི་བསམ་པ་ནང་བཞིན་འགྲུབ་
ཡོང་བ་ཞིག་ཀྱང་མིན། མཚམས་རེར་ང་ཚོ་མདུན་སྐྱོད་བྱེད་
སྐབས་ཀྱོག་མཚམས་མང་བོ་ཞིག་ལ་འཕྲད་པ་ཡང་དོན་རྐྱེན་
ངན་པ་ཞིག་མིན་ཏེ། དེ་ལས་ལྡོག་སྟེ་ང་ཚོ་ལ་སྨྲ་བསམ་བརྗོད་
འདས་ཀྱི་གྲུབ་འབྲས་འཐོབ་ཐུབ། འོན་ཀྱང་། མཇུག་འབྲས་ཅི་
ཡང་འབྱུང་སྲིད་པར་ཐོག་མ་ནས་རང་གི་སེམས་ནང་དུ་གྲ་
སྒྲིག་ཡོད་དགོས། རྒྱལ་ཁའི་ལམ་བུའི་སྟེང་། ཁྱོད་ཀྱི་སྣང་ངོར་
འཆར་ཡོད་མེད་ཀྱི་དོན་བྱ་མང་བོ་ཞིག་ལ་འཕྲད་སྲིད་པ་སྨོས་
མེད་ཡིན།
ཐེངས་ཤིག་ལ། ང་རང་ཉིན་རེའི་ལས་རིམ་ལྟར། ནེའུ་
ཡོག་གི་ཡུལ་སྐོར་གྲུ་གཟིངས་ཤིག་ཏུ་རེ་ཞིག་ངལ་གསོ་བྱ་རྩིས་
ཡོད། སྤྲོ་གསེང་གྲུ་གཟིངས་དེ་མན་ཧ་ཐོན་ལ་མཚན་བསྐྱོད་
མ་བྱས་གོང་ང་རང་མར་འབུད་དགོས་ཡོད་མོད། ཡུལ་སྐོར་གྲུ་
གཟིངས་སུ་མི་རྣམས་སྤྲོ་སྣང་གིས་ཁེངས་ཤིང་། གཟབ་རྒྱས་ཆེ་
བའི་བྱ་འགུལ་ཞིག་མི་འགྱང་བར་མགོ་བརྩམ་པར་འགྱུར།
སྐབས་དེར་ང་ལ་གྲོང་ཁྱེར་གྱི་ལྟེ་གནས་སུ་བྱ་བ་གཞན་ཞིག་
བསྒྲུབ་རྒྱུ་ཡོད། ཡིན་ཡང་ང་རང་ཡུལ་སྐོར་གྲུ་གཟིངས་དང་ཁ་
འབྲལ་རྩིས་བྱེད་པའི་སྐབས་སུ། ངས་ད་གཟོད་ང་ཚོའི་གྲུ་
གཟིངས་དེ་གྲུ་ས་དང་རིང་དུ་གྱེས་ནས་གཙང་པོའི་དཀྱིལ་དུ་
བསླེབས་ཡོད་པ་ཤེས་བྱུང་། བློ་ཡུལ་ལས་འདས་པའི་དོན་རྐྱེན་
འདིས་ངའི་སེམས་པ་མི་སྤྲོ་བར་བྱས་ནའང་ང་ལ་ཐབས་གང་
ཡང་མ་ཡོད་པས། རང་གི་སེམས་ཁམས་ལ་སྙོམས་སྒྲིག་བྱས་ཏེ་
རང་ཉིད་ཆེས་དགའ་སའི་གྲོང་ཁྱེར་ལ་མི་འདོད་བཞིན་དུ་
མཚན་བསྐྱོད་བྱ་དགོས་བྱུང་། གནས་ཚུལ་དེས་ང་ལ་མི་མང་པོ་
དང་མཉམ་དུ་ཁ་བརྡ་དང་བསམ་བློ་བརྗེ་རེས་བྱེད་པའི་གོ་
སྐབས་སྤྲད་ཅིང་། དེ་ལས་ང་ལ་ཐབས་བཀོད་དང་བློ་བསྐྱེད་
མང་པོ་ཐོབ སྐབས་དེར་གློག་འོད་འོག་ཏུ་ནེའུ་ཡོག་གི་མཚན་
ལྗོངས་སྔར་བས་མཚར་སྡུག་ལྡན་པར་སྣང་ལ། གྲུ་གཟིངས་ནང་
གི་སྐྱེ་བོ་ཀུན་གྱིས་དགའ་མགུ་འབུམ་ལྡན་གྱི་མཚན་མོའི་སྤྲོ་
གསེང་ལྷན་དུ་རོལ། གལ་སྲིད་ངས་བློ་ཡུལ་ལས་འདས་པའི་
མཚན་མོ་དེ་རང་གི་འཆར་གཞི་བརླག་པའི་གྱོང་གུད་ཅིག་ཏུ་
བལྟས་ཚེ། ངར་བློ་ཡུལ་ལས་འདས་པའི་གསར་གཏོད་ཀྱི་རང་
བཞིན་ལྡན་པའི་ལྟ་ཚུལ་དེ་འདྲ་ཞིག་སྐྱེ་མི་སྲིད་ལ། སྤྲོ་མགུ་
འབུམ་ལྡན་གྱི་མཚན་མོ་ཞིག་དེ་བས་ཀྱང་རོལ་མི་ཐུབ་བོ། །
གོང་གི་འདི་ནི་དཔེ་བརྗོད་སྤྱིར་བཏང་བ་ཞིག་ཡིན་ཏེ། དེས་
ང་ཚོ་ལ་བློ་ཡུལ་ལས་འདས་པའི་དོན་ཞིག་ཡིད་དུ་འོང་བའི་
དྲན་ཤིང་དུ་གྱུར་པར་འགྲེལ་བརྗོད་བྱས་ཡོད། བློ་ཡུལ་ལས་
འདས་པའི་གནས་ཚུལ་ཞིག་བྱུང་བ་དེས་སྔར་ཡོད་ཀྱི་ཚོང་ལས
ཀྱི་འཆར་གཞི་དེར་འགྱུར་བ་མི་གཏོང་ཐབས་མེད་དུ་གྱུར། འོན་
ཀྱང་། དེ་ནི་གནས་སྐབས་ཀྱི་གེགས་ཕྲན་བུ་ཙམ་ཡིན་པ་ལས་
འཛམ་གླིང་འཇིག་པའི་ཉིན་མོ་ལྟ་བུ་ཞིག་གཏན་ནས་མིན་ལ།
གོད་ཆགས་ཆེན་པོ་གང་ཡང་མ་ཡིན་ནོ། །གལ་ཏེ་དོན་རྐྱེན
འདི་ཁྱོད་ཀྱི་མདུན་དུ་ལྷག་ཚེ། དོན་ཆེན་དང་དོན་ཆུང་གང་
ཡིན་ཡང་། ཁྱོད་ཀྱིས་དོན་བྱ་ལ་བཟུང་བའི་གཙོ་ཕལ་གྱི་བསམ་
བློའི་འཛིན་སྟངས་དེས། དེའི་ཁྲོད་ནས་ཐོབ་པའི་འཐོབ་བྱ་ལ་
ཤུགས་རྐྱེན་ཆེན་པོ་ཐེབས་སྲིད་པ་ཡིད་ལ་ཟུངས་ཤིག ང་ཚོས་
ལས་ཀྱི་བསྐོས་ཐང་ཟེར་བ་ཐོས་མྱོང་ཡོད། གོང་དུ་དྲངས་པའི་
དཔེར་བརྗོད་དེ་བཤད་ན། མཚན་མོ་དེར་ང་རང་གྲུ་གཟིངས་
སུ་སྡོད་པ་དེ་གདམ་ཀ་བྱ་དགོས་པ་རེད། དེ་མིན་ང་རང་གྲུ་
གཟིངས་ནས་ལྡིང་ཚེ། ང་རང་མཚན་གང་བོར་ཧ་ཏི་སིན་
གཙང་བོ་ལ་རྐྱལ་དགོས། མཚམས་རེར་ངའི་རྒྱུན་ཤེས་ཀྱིས་
ཀྱང་འདི་འདྲ་བྱ་བར་བཀག་འགོག་བྱེད། ཁྱོད་ཀྱི་རྒྱལ་ཁའི་ལམ་
བུ་ལ་བསམ་བློ་ནན་མོས་ཇུས་འགོད་བྱེད་པ་ནི་མཐའ་མཇུག་
གི་རྒྱལ་ཁ་འཐོབ་པར་དགོས་ངེས་ཀྱི་རྩ་བའི་ཁག་ཐེག་ཡིན།
འདི་ལྟར་སྒྲུབ་པའི་གལ་ཆེན་རང་བཞིན་དེར་གཏན་དུ་དམའ་
རུ་བལྟ་མི་འོས། ཡིན་ཡང་།རྒྱལ་ཁའི་ལམ་བུའི་ཁྲོད་དཀའ་ཉེན་
ཤིན་ཏུ་མང་ལ། ཁྱོད་ཉིད་གེགས་བར་ཆད་དང་འཕྲད་སྲིད་
པར་མ་ཟད་ལམ་དཀྱོགས་སུ་ཡང་ཚུད་སྲིད་དོ། ། དེ་བས། ཉིད་
ཀྱིས་རྒྱལ་ཁ་འཐོབ་པར་ངང་རྒྱུད་རིང་བོ་བྱ་དགོས་ལ། རྒྱུན་
ཆགས་བརྩོན་པ་བཏང་སྟེ་རྒྱལ་ཁ་ལ་བརྩོན་ལེན་བྱ་དགོས།
མདོར་ན། རང་ལ་འཐོབ་འོས་པའི་རྒྱལ་ཁ་དེ་འཐོབ་ཆེད། ངས་
མི་ལོ་ཉི་ཤུ་ལ་རེ་སྒུག་བྱས་པ་ཡིན་ལ། བསྒུག་ཀྱང་རུང་བ་ཡིན།
དོན་བྱ་ཡོད་ཚད་བདེ་བླག་གིས་འགྲུབ་ཆེད་ངས་ཐེངས་མང་པོ་
ཞིག་ལ་རང་གི་འཆར་གཞི་ལ་བསྒྱུར་བཅོས་གཏོང་དགོས་བྱུང་
ལ། ཁྱོད་ཀྱི་འཚོ་བ་དང་ཚོང་ལས་ཀྱི་ཁྲོད་དུ་ཡང་ལས་དབང་
གིས་འཁྲབ་སྟོན་གཙོ་ཤོས་ཤིག་འཁྲབ་བཞིན་ཡོད་ལ། ཁྱོད་ཀྱིས་
དེ་ལ་ནུས་པ་མངོན་འགྱུར་བྱེད་པའི་གོ་སྐབས་ཤིག་བསྩལ་
དགོས་སོ། །

རྒྱལ་ཁ་རེ་རེ་ནི་ཕྱི་ཕྱིར་གྱི་མགོ་བརྩམ་ས་རེ་རེ་ཡིན།

འདས་པ་དང་མ་འོངས་པ་ནི་ཇི་འདྲ་ཞིག་ཡིན་རུང་། དེ་ཚོ་གླེང་རིན་ཆུང་བ་རེད།
ང་ཚོའི་ད་ལྟའི་གནས་བབ་དང་སྦྱར་ནས་གྲོས་བསྡུར་བྱ་ཐབས་བྲལ།
རཱལ་ཧྥི་ཝོལ་དྷོ་ཨེ་མུར་སིན།
རཱལ་ཧྥི་ཝོལ་དྷོ་ཨེ་མུར་སིན་གྱི་ལེགས་བཤད་འདིས་ང་
ལ་སྐུལ་མ་གང་ལེགས་ཐོབ་མྱོང་སྟེ། ལེགས་བཤད་འདིས་ང་ལ་
སྟོབས་ཤུགས་བསྩལ་པར་མ་ཟད། ང་རང་བློ་སྤོབས་ཆེན་པོས་
མདུན་ལ་བསྐྱོད་དུ་བཅུག དེར་བརྟེན། ངས་གནམ་འོག་དེ་
འདྲའི་རྒྱ་ཆེ་ཞིང་བསྒྲུབ་བྱ་ཤིན་ཏུ་མང་བ་རྟོགས་པར་གྱུར།
ཡང་ཅིག་བཤད་ན། ངའི་སྔོན་ཆད་ཀྱི་གྲུབ་འབྲས་དང་མ་འོངས་
པའི་འཐོབ་བྱ་མཐའ་དག་ཀྱང་ང་རང་གི་འཇོན་ནུས་ལ་བསྡུར་
ཚེ་གླེང་རིན་མེད་པ་ཡིན།
ཁྱོད་ཀྱིས་སོམས་དང་། གལ་ཏེ་སེམས་ཁམས་འདི་འདྲ་
ཞིག་ཡོད་པའི་སྒོ་ནས་ང་ཚོ་མིག་སྔར་གྱི་རྒྱལ་ཁ་ཆུང་ངུས་ཡིད་
ཚིམས་ནས་རང་ལམ་རྩད་ནས་བཅད་དེ་མནོ་བསམ་མི་གཏོང་
བར་འདུག་ནུས་སམ། དེ་ནི་དཔེ་མི་སྲིད་པ་ཞིག་ཡིན་རྒྱུ་རེད།
མི་ཚོས་"ང་ལ་ད་ནི་ཁྱེད་ཀྱིས་དེ་ལས་ལྷག་ཅིག་བསྒྲུབ་ཐུབ་པ་
དཔེ་མི་སྲིད། "ཅེས་བཤད་པ་ཐོས་ཐེངས་རེ་ལ། ང་རྣམ་ཀུན་
ལྐོག་དགོད་ཅིག་བྱས་ནས། "ངས་ཏག་ཏག་མགོ་བརྩམས་མ་
ཐག་ཡིན།"ཞེས་ཆིག་ལབ་བརྒྱབ་པ་ཡིན། འདི་ནི་དངོས་གནས་
མྱོང་བ་ཡ་མཚར་ཞིག་རེད། ངའི་རེ་བར་ཁྱོད་ཚོ་ལའང་དེ་ལྟ་
བུའི་མྱོང་བ་ཞིག་ཐོབ་ན་བསམ། གང་ཞེ་ན། དེ་ནི་ཉིད་ལ་ངེས་
པར་མཁོ་བའི་རྡེའུ་དག་ཕྱོགས་གཅིག་ཏུ་སྤུངས་རྗེས། ཁྱོད་རང་
དེ་ལ་བལྟ་རུ་ཡོང་བར་ངང་སྒུག་བྱེད་ཀྱིན་པ་དང་མཚུངས།
སྐབས་ལན་རེར། རང་ཉིད་ཀྱི་གྲུབ་འབྲས་དེ་ཆུང་ཆུང་ཞིག་
ཏུ་ལྟོས་དང་། དེ་ནི་སེམས་ཚོར་ཁྱད་མཚར་ཞིག་ཡིན། དེས་
ཁྱོད་ལ་གོམ་གང་མདུན་སྤོས་ཚུལ་གྱི་རྒྱལ་ཁ་ཞིག་ལ་རེ་སྙེག་
བྱེད་དུ་འཇུག་སྲིད། དདཔེར་ན། རང་གིས་རང་ལ་"ཨ་ཧ། མིག་
སྔར་བསྒྲུབས་པ་དག་འགྲིག་འདུག འོན་ཀྱང༌། ངས་ད་སོ་མར་
སྤྲོ་སེམས་དང་བཅས་ཏེ་ལེགས་པར་འགྲུབ་པ་ཡིན་པས།
བྱ་གཞག་གལ་ཆེན་ཞིག་ལ་སྟ་གོན་བྱེད་དང་། " ཞེས་བཤད་
པ་དང་ཀུན་ནས་མཚུངས། དེ་བས། ང་རང་དཀའ་ཁག་ཅི་བས་
ཆེ་བ་ཞིག་ལ་གདོང་ལེན་སྤྲོད་རྒྱུར་གོམས་ཡོད། གྲུབ་འབྲས་
ཕུལ་དུ་བྱུང་བའི་མི་རྣམས་ནི་རྟག་པར་རང་གིས་རང་ལ་
གཞེན་སྐུལ་བྱེད་པར་མཁས་ཤིང་། ཁོ་ཚོར་ལྷན་སྐྱེས་ཀྱི་བློ་རིག་
ཁྱད་པར་བ་ཞིག་ཡོད། ཁོ་ཚོར་སྐྱེ་བོ་གཞན་གྱིས། “ཁྱོད་ཀྱིས་དེ་
ལྟར་སྒྲུབས།”ཞེས་སྐུལ་མ་གཏོང་མི་དགོས་པས། ཁྱོད་ཀྱིས་ཀྱང་
བརྟུན་པ་ཆེར་བསྐྱེད་བྱས་ནས་མི་འདི་ལྟ་བུ་ཞིག་འཁྱོངས་པར་
འབད་འོས། ཁེ་ལས་པ་དག་ལ་ནང་སེམས་ཀྱི་སྟོབས་ཤུགས་
ཆེན་པོ་ཞིག་ཡོད། འའདི་ནི་ཡིད་དུ་འོང་བའི་འཚོ་བ་རོལ་སྟངས་
ཤིག་དང༌། ཕུན་སུམ་ཚོགས་པའི་འཚོ་བའི་གནས་སྟངས་ཤིག་
རེད།
རང་རེའི་སེམས་ཀྱི་ཟབ་སར་ཅི་ཞིག་ཡོད་དམ། ངའི་རེ་
བར་ང་ཚོ་ཚང་མར་རླབས་ཆེ་བའི་ལྟ་གྲུབ་ཅིག་དང་མ་འོངས་
པར་འཆར་གཞི་ཕུན་སུམ་ཚོགས་པ་ཞིག་ཡོད་པར་སྨོན། དེར་
མ་ཟད། ལྟ་གྲུབ་དང་འཆར་གཞི་དེ་དག་ཀྱང་ཉིན་རེའི་འཚོ་
བའི་ཁྲོད་ལག་ལེན་བསྟར་ཐུབ་བྱེད་ཀྱི་ལྷན་སྐྱེས་ཀྱི་ནུས་པ་ཞིག་
ཀྱང་མངའ་བར་གྱུར་ཅིག་གུ། ངས་བསམས་ན་ཨེ་མུར་སོན་
གྱིས་གསུངས་པའང་འདི་ལྟར་རེ་བས་ཕྱུག་པའི་སེམས་ཁམས་
ཤིག་རེད། འདིས་ནི་སྐྱེ་བོ་ཞིག་མུ་མཐུད་འཚོ་གནས་ཐུབ་མིན་
དང་ཁོའི་མི་ཚེ་ལ་རྒྱལ་ཁའི་གྲུབ་འབྲས་འཐོབ་མིན་གྱི་གནད་
དོན་ཞིག་གླེང་གིན་འདུག་ཨང་སྙམ། མཚམས་ལན་རེར། ཁྱོད་
རང་མདུན་དུ་བསྐྱོད་ཚེ་དཀའ་ཁག་ལ་འཕྲད་ངེས་མོད། འོན་
ཀྱང་། དེའི་ཚེ་རྐྱེན་ངན་གྲོགས་སུ་བསྒྱུར་བར་འབད་པ་ནི་ཤིན་
ཏུ་གལ་ལོ། །རྣམ་ཀུན་ཁྱོད་ཀྱི་འཚོ་བའི་ཁྲོད་དུ་བག་ལ་ཞ་ཞིང་
ཁྱད་ནུས་དམིགས་བསལ་ལྡན་པའི་སྟོབས་ཤུགས་དག་སྣང་
མེད་དུ་འཇོག་མི་རུང་། རྒྱུ་མཚན་ཁྱོད་ཀྱིས་དེ་མ་མཐོང་ན་མེད་
པས་མི་ཁྱབ། མདོར་ན། ཁྱོད་ལ་ཐོག་མར་གོ་སྐབས་སྟེར་མཁན་
གྱི་སྐྱེ་བོ་དེ་ནི་རང་ཉིད་ཡིན་དགོས།
དེར་བརྟེན། ཉིན་རྟག་པར་རང་གིས་རང་ལ་གོ་སྐབས་ཤིག
སྟེར་རྒྱུ་ཧ་ཅང་གལ། མི་ལ་ལ་ཞིག་རང་ཉིད་ཀྱི་དགྲ་རུ་འགྱུར་
བཞིན་ཡོད། དེ་བས། ཁྱོད་ཀྱིས་ནམ་ཡང་རང་ཉིད་གཡང་
གཟར་ནས་གཡུག་མི་རུང་། ཁྱོད་ཀྱིས་དེ་སྔ་བྱིས་པ་རྣམས་ཀྱིས་
བྱ་དངོས་གསར་བ་རིག་ཚེ་རྔམ་སྲེད་དང་བཅས་ཚོད་ལྟ་བྱེད
པའི་རྣམ་འགྱུར་དེ་མཐོང་མྱོང་ངམ། ཁོ་ཚོས་བྲོད་སེམས་དོད་
པོའི་ངང་ནས་ཆ་རྒྱུས་དབེན་པའི་འཇིག་རྟེན་འདི་ལ་རྩད་ཞིབ་
བྱེད་ཀྱིན་གདའ། ཁོ་ཚོས་སྤྲོ་སྣང་གིས་དཀའ་ཁག་ལ་གདོང་
གཏོད་ཀྱིན་མཆིས། ཁོ་ཚོ་ཚང་མར་སྐོམ་པ་ཆུ་འདོད་ལྟར་བྱ
དངོས་གསར་བ་འདི་དག་ལ་རོལ་མྱོང་དང་རང་ནུས་ཅི་ལྕོགས
སྒོས་ལད་ཟློས་བྱེད་པའི་མངོན་སྟངས་མངའ གསར་རྟོགས་
ཀྱིས་སྤྲོ་སེམས་གསར་དུ་བསྐྲུན་ཆོག སྤྲོ་སེམས་འདི་དག་གིས་
ཁྱོད་ཀྱིས་སྒྲུབ་བཞིན་པའི་བགྱི་བ་ཡོད་ཚད་ནི་ད་ལྟ་དང་མ་
འོངས་པའི་རྒྱལ་ཁའི་བགྲོད་ལམ་ལ་གད་བདར་བྱེད་པའི་ཆེད་
དུ་ཡིན་པར་ཁག་ཐེག་བྱ་སྲིད། ང་ལ་དེ་སྔོན་བྱིས་གཉོར་ཁང་གི་
དགེ་རྒན་ཞིག་གི་འཕྲིན་ཡིག་འབྱོར་བྱུང༌། མོས་འཕྲིན་ཡིག་
ནང་ང་ལ་བཤད་དོན། ངས་མོ་ལ་བག་ཆགས་ཆེས་ཟབ་མོ་
བཞག་པ་ནི་ངས་དེ་དུས་ཉིན་གང་བོར་དྲི་བ་གཅིག་འཕྲོར་
གཅིག་མཐུད་ནས་དྲིས་པ་དེ་རེད་ཟེར། ངས་བཤད་དོན་དྲི་བ་
དག་གིས་ངའི་དེ་རིང་གི་རྒྱལ་ཁ་ལ་བྱེད་ནུས་གལ་ཆེན་ཐོན
ཅེས་པ་དེའོ། ། ངས་མོ་ལ་ལོ་དུ་མའི་སྔོན་ལ་ངའི་དྲི་བ་དེ་དག་
ལ་སུན་སྣང་མེད་པར་དྲིས་ལན་བཏབ་པ་ལ་ཆེས་འཕྱི་བའི་
བཀའ་དྲིན་ཆེ་ཞུས་པ་ཡིན། དོན་ངོ་མར། ངའི་དྲི་བ་རེ་རེས་
འགབ་ཀྱི་གནད་དོན་གསར་བ་རེ་ལ་བསམ་གཞིག་གཏོང་དུ་
བཅུག་ནས་ང་ལ་མུ་མཐུད་ཤེས་བྱ་གསར་བ་འཚོལ་སྡུད་བྱེད་
པར་སྐུལ་འདེད་གཏོང་གིན་ཡོད། ད་ལྟ། ངས་ཁྱོད་ལ་དྲི་བ་
གཅིག་འདྲི། གལ་ཏེ་ཁྱོད་ལ་ད་ལྟ་བསྒྲུབ་རྒྱུ་གཅིག་ཀྱང་མེད་ཚེ།
ཁྱོད་ཀྱིས་ཅི་ཞིག་བྱ་རྩིས་ཡིན། ཁྱོད་ཀྱིས་རང་གི་འཆར་གཞི་
གང་དེ་བསྒྲུབས་ནས་འགྲུབ་པའི་རྗེས་སུ་ཁྱོད་ཀྱིས་ཡང་བསྐྱར
འཆར་གཞི་ག་འདྲ་ཞིག་བཟོ་ངེས་ཡིན། ངས་འདི་ལྟ་བུའི་བསམ་
བློ་གཏོང་ཕྱོགས་ལ་"ལས་འགན་ལྕི་མོའི་དོ་དམ"ཟེར་གྱི་ཡོད།
མི་མང་པོ་ཞིག་ལ་རྟག་པར་བསྒྲུབ་འདོད་པའི་དོན་དག་འགའ་
རེ་ཡོད། སྐབས་ལན་རེར། དོན་དག་གཅིག་གིས་དོན་དག་
གཞན་ཞིག་དྲངས་ཡོང་བ་ཡིན། འདི་ནི་གསར་རྙེད་ཀྱི་རྣམ་པ་
ཞིག་རེད།
དེ་ཡང་གསར་རྟོགས་ལས་གསར་རྙེད་འབྱུང་། དེ་ནི་
ཐེངས་གཅིག་རྣམ་པར་རྒྱལ་བ་ལ་བརྟེན་ནས་རྒྱལ་ཁ་གཞན་
ཞིག་ཀྱང་ངང་གིས་འཐོབ་པ་དང་གཉིས་སུ་མ་མཆིས། དྲི་བ་
དང་དྲིས་ལན་ལས་བསམ་བློ་འབྱུང་། བསམ་བློ་བཏང་བ་ལ་
བརྟེན་ནས་འཚོལ་ཞིབ་ཀྱི་རིག་པ་རྙེད།
ཁྱོད་ཀྱིས་འཚོལ་ཞིབ་ཀྱིས་ཅི་ཞིག་སྟོན་པ་ཚོད་དཔག་བྱེད་
ཐུབ་བམ། དེ་ནི་ཤེས་བྱ་རེད། ཤེས་བྱ་ནི་སྟོབས་ཤུགས་རེད།
ཁྱོད་ཀྱིས་རྩོམ་འདི་ཀློག་པའི་དགོས་པ་ཡང་ཤེས་བྱ་བསྡུ་ལེན་
བྱ་བའི་ཕྱིར་དུ་ཡིན། མི་སུ་ཡང་སྐྱེས་མ་ཐག་ནས་སྐྱོན་ཀུན་བྲལ་
དང་ཡོན་ཏན་ཀུན་འཛོམས་ཤིག་མ་རེད། གལ་ཏེ་དངོས་ནས་
དེ་འདྲ་ཞིག་ཡོད་ན། རྒྱུ་འབྲས་གོ་ལོག་ཏུ་སོང་བ་མ་ཡིན་ནམ།
སྟབས་ལེགས་པ་ཞིག་ལ། ད་ལྟའི་གནས་སྐབས་འདིར་
སྤྱི་ཚོགས་འཕེལ་རྒྱས་ཤིན་ཏུ་མྱུར།དེ་བས།མི་སུ་ཡིན་ན་ཡང་ཉི་
མ་མི་འགྲོ་བར་སུན་སྣང་སྐྱེ་བའི་ཆུ་ཚོད་མེད། དུས་རབས་ཀྱི་
གོམ་འགྲོས་དང་བསྟུན་རྒྱུ་ནི་ང་ཚོས་དཀའ་ཁག་ལ་གདོང་ལེན་
སྤྲོད་ཚུལ་གྱི་མིག་སྔའི་འགྲན་རྩོད་ཆེ་ཤོས་དེ་རེད། ང་འདི་ལྟ་
བུའི་འགྲན་རྩོད་ལ་དགའ་བོ་འདུག རྒྱུ་མཚན་འགྲན་རྩོད་ཀྱི་
མདུན་ན་རྟག་པར་རྒྱལ་ཁ་ཟེར་བ་ཞིག་གིས་གཡབ་མོ་བྱེད་
ཀྱིན་ངང་སྒུག་བྱས་ཡོད།
ད་ནི་ང་ཚོས་དྲི་བ་ཁ་ཤས་ཀྱིས་རྩོམ་མཇུག་བསྡུ་བར་
བྱ། ད་ལྟ་ལ་ཐུག་གི་བར་དུ་ཁྱོད་ཀྱིས་བརྒྱུད་པའི་འཚོ་བ་ནི་ཅི་
ཞིག་རེད། ཁྱོད་ཀྱི་སློབ་གསོའི་རྒྱབ་ལྗོངས་ནི་ཅི་ཞིག་ཡིན། ཁྱོད་
ཀྱི་མིག་མདུན་དུ་ལྷག་པའི་གནད་དོན་གང་དག་ཡོད་དམ།
ཁྱོད་ཀྱི་དམིགས་འབེན་ནམ་འཆར་གཞི། རེ་སྙེག་བཅས་ནི་ཅི་
ཞིག་ཡིན།ཁྱོད་ལ་འཇོན་ནུས་ཅི་ཤིག་ཡོད། ཁྱོད་ཀྱིས་རང་ལ་མི་
མངོན་པའི་ནུས་པ་ག་འདྲ་ཞིག་ཡོད་པ་རྟོགས་སམ། ཁྱོད་ཀྱིས་
རང་གི་མ་འོངས་པ་གང་ན་ཡོད་པ་ཤེས་སམ། ཁྱོད་ཀྱིས་རང་
གི་ཕུགས་བསམ་ཇི་ལྟར་མངོན་འགྱུར་བྱེད་དགོས་པ་རྟོགས་
སམ། ང་ཚོས་ངེས་པར་དུ་འཚོ་བའི་ཁྲོད་གབ་ཚིག་མང་བོ་ཞིག་
ཡོད་པ་ཁས་ལེན་དགོས། ཁྱོད་ཀྱིས་རང་གི་མ་འོངས་པ་ཇི་ལྟར་
མངོན་འགྱུར་བྱེད་པ་དེ་ཡང་རང་བྱུང་གི་གབ་ཚིག་ཅིག་ཡིན།
ཁྱོད་ཀྱི་མི་ཚེ་ཕལ་བའི་ངང་རོལ་འོས་པ་ཞིག་ག་ལ་ཡིན། དེར་
བརྟེན། ཁྱོད་ཀྱིས་ནོར་བུ་ལྟ་བུའི་ལྷན་སྐྱེས་ཀྱི་རྣམ་དཔྱོད་དེ་
ཆུད་ཟོས་མ་བཏང་བར། ་རིང་ནས་མགོ་བརྩམ་པར་རིགས་
སོ། །

བྱ་བ་སྐབས་དང་བསྟུན་མཁས་བྱ།

བསླབ་ཀྱང་དོན་ལ་མ་གཞིགས་ཚེ།།
བསླབས་པ་དོན་གྱིས་སྟོང་འགྱུར་ལ།།
གཞིགས་ཀྱང་སློབ་ལ་མ་བརྩོན་ན།།
དོན་གྱི་སྒྲོ་འདོགས་ཆོད་པར་དཀའ།།
ཁུང་ཙི།
མཚམས་རེར་ང་ཚོས་སེམས་རྣལ་དུ་ཕབ་ནས་སྒུག་
དགོས་ལ། ལན་རེར་མུ་མཐུད་དུ་མདུན་སྐྱོད་བྱ་དགོས། ཤེས་
རབ་ཟེར་བ་ནི། ག་དུས་ཤིག་ལ་ངང་སྒུག་བྱ་འོས་པ་དང་ག་
དུས་ཤིག་ལ་མདུན་སྐྱོད་བྱ་འོས་པ་རྟོགས་པ་དེ་ཡིན། སྐད་ཆ་
འདི་བཤད་སླ་ཡང་སྒྲུབ་དཀའ་བ་ཤེས་མོད། ཡིན་ཡང་ང་ཚོས་
གོང་སྨྲས་ཀྱི་དྲི་བར་དྲིས་ལན་འཚོལ་བའི་བརྒྱུད་རིམ་ཁྲོད་
ལུས་སེམས་ངལ་དུབ་ཀྱི་ཚོར་བ་སྐྱེ་སྲིད། དེས་ན། ང་ཚོས་ཐོག་
མར་འདིའི་རིགས་ལ་རྒྱུས་ལོན་བྱས་ན་མི་འགྲིག་གམ།
ང་ཚོས་དུས་ཚོད་དམ་འཛིན་བྱ་ཐབས་ལ་ཚོད་ལྟ་བྱ་
ཆོག་སྟེ། ཐབས་ལམ་དང་བོ་ནི། གནད་དོན་ཐག་མ་བཅད་པའི་
གོང་དུ་ནན་ཏན་དུ་དཔྱད་ཞིབ་བྱས་ཏེ་ཀླད་པར་སྦྱོང་བ་ཐོབ་
ཏུ་འཇུག་དགོས། ང་ཚོས་མ་འོངས་སྔོན་རྩིས་ཀྱི་འ
ཞིག་བཀོད་རྗེས་དེར་ཚོད་བགམ་བྱ་ཆོག གལ་སྲིད་ཁྱོད་ཀྱིས་ད་
ཡོད་ཀྱི་བྱ་བ་དོར་ཚེ། གཞུག་ཕྱོགས་ཅི་ཞིག་བྱ་རྒྱུ་ཡིན་ནམ།
འདིས་ཁྱོད་ལ་སྤོབས་སེམས་བསྐྱེད་དུ་འཇུག་སྲིད་མོད། ཡིན་
ཡང༌། ཁྱོད་ཀྱི་གཏན་འཇགས་ཀྱི་ཡོང་འབབ་ཆག་པ་རེད། གལ་
སྲིད་སྔོན་གྱི་བྱ་བ་མུ་མཐུད་དུ་བསྒྲུབས་ཚེ། མཐའ་མཇུག་ག་
འདྲ་ཞིག་ཏུ་འགྱུར་སྲིད་དམ། ཡོད་ཚད་སྔར་བཞིན་རྒྱུན་ལྡན་
ལྟར་གནས་ཚེ། མ་མཐར་ཡང་གཏན་འཇགས་ཀྱི་ཡོང་འབབ་
ཡོད་ངེས་ཡིན། འོན་ཏེ། ཡང་བསྐྱར་བྱ་བ་ཞིག་བཙལ་བར་
བསམ་བློ་བཏང་ཚེ་ཅི་འདྲ་ཡིན་ནམ། དེ་ནི་རྨད་དུ་བྱུང་བའི་
འཆར་བཀོད་ཅིག་སྟེ། ཁྱོད་ཉིད་སྔར་བཞིན་རང་གི་ལས་གནས་
སུ་ཞུགས་པ་དང་ཆབས་ཅིག་མུ་མཐུད་དུ་ཀླད་པར་སྦྱོང་བརྡར་
བྱས་ཏེ་བྱ་བ་མང་བོར་བསམ་གཞིག་བྱ་ཆོག མཚམས་རེར་དེས་
ཁྱོད་ལ་ད་ཡོད་ཀྱི་བྱ་བའི་ཁྲོད་གོ་སྐབས་མང་བོ་ཞིག་བསྐྲུན་
ངེས། རྒྱུ་མཚན་དེའི་དབང་གིས་སྔོན་ལ་ཉིད་ཀྱིས་གོང་སྨྲས་
བཞིན་རང་གི་ཀླད་པར་སྦྱོང་བརྡར་བྱས་ཏེ་དྲི་བ་འདི་དག་རང་
ལ་དྲིས་དང་། རང་གིས་དོན་ངོ་མར་ཅི་ཞིག་གདམ་ངེས་སམ།
གལ་སྲིད་ད་ཡོད་ཀྱི་བྱ་བའི་གནས་བབ་ལ་འགྱུར་ལྡོག་
གཏོང་བར་ཐབས་བཀོད་སྟོང་ཚེ། ཉིད་ཀྱི་ལས་རིགས་འདིའི་
འཚོ་གནས་འཆི་ལམ་ཡིན་པ་མངོན་སུམ་གྱིས་གྲུབ་པ་དང་། ད་
ནི་བསྒྱུར་བཀོད་གཏོང་བའི་སྐབས་དང་འཁེལ་འདུག་པ་རེད།
ཡང་ན་ད་ཡོད་ཀྱི་ལས་གནས་རང་ཉིད་དང་རྩད་ནས་མ་
འཚམས་པས་ཡིན། དེ་ནི་བརྩེ་དུང་མོལ་བའི་ཕོ་མོའི་འབྲེལ་བ་
དང་འདྲ་སྟེ། ཕྱི་ཚུལ་ཁོ་ནར་བལྟས་པས་ཕྱོགས་གཉིས་ཀྱི་ཆ་
རྐྱེན་འོས་འཚམ་ཡིན་ཡང༌། ཕན་ཚུན་བར་རྫས་ཀྱི་བསྲེ་སྦྱོར་མི་
ནུས་པ་དང་བརྩེ་བའི་མེ་སྟག་མཆེད་དཀའ་བ་ལྟ་བུ་ཡིན། བྱ་
བའང་དེ་བཞིན་ཡིན་ཏེ། ང་རང་སྔོན་ཆད་ཆ་རྐྱེན་ལེགས་པའི་
གླ་བ་བྱས་མྱོང་། ཡིན་ཡང་། བྱ་བ་དེ་ང་ལ་གཏན་ནས་མི་
འཚམ་པ་རེད། དེའི་རྒྱུ་མཚན་ཁོ་ཚོ་ལན་པའམ་ང་རང་ལན་
པས་ཡིན། ཚད་འདིར་བསླེབས་དུས་ཉིད་ཀྱིས་དུས་ལྟར་
མཚམས་འཇོག་བྱེད་པའང་ཤེས་དགོས་པ་རེད། གལ་སྲིད་ཉིད་
ལ་ལེགས་འགྲུབ་འབྱུང་འདོད་ཚེ། ངེས་པར་དུ་འདིའི་སྐོར་གྱི་
ཤེས་བྱ་ཉུང་ཙམ་ཡང་ཤེས་དགོས་སོ། །
ང་ཚོས་ནམ་རྒྱུན་བྱས་རྗེས་ཅན་གྱི་མི་སྣ་གྲགས་ཅན་
དག་གི་གཏམ་རྒྱུད་ཐོས་ཚེ། ཁོ་ཚོས་ལེགས་འགྲུབ་འབྱུང་བར་
དཀའ་སྤྱད་གང་མང་ཞིག་བརྒྱུད་ཡོད་ཅེས་གླེང་ངེས་ཡིན།། བྱ་
བ་ཡག་པོ་འཁྱོངས་པར་གནད་དོན་མང་བོ་འབྱུང་སྲིད་དེ།
མའེ་ཁི་ལེན་ལྗི་ལའོ་ཡིས་སྔོན་ཆད་ང་ཚོའི་ཡིད་ལ་གཅགས་
བྱའི་སྐད་ཆ་ཞིག་བཤད་མྱོང་སྟེ། གལ་སྲིད་མི་གཞན་གྱིས་ངས་
ཧུར་ཐག་ངང་བྱ་བ་བསྒྲུབས་པས། གཟོད་དེ་རིང་གི་གྲུབ་འབྲས་
བླངས་པ་ཤེས་ཡོད་ཚེ། དེ་ནི་དེ་འདྲའི་ངོ་མཚར་བ་ཞིག་ཡིན་
མི་སྲིད། རྒྱུ་མཚན་ནི་གཞན་གྱིས་གྲུབ་འབྲས་ཁོ་ན་མཐོང་བ་
ལས་བརྒྱུད་རིམ་མི་མཐོང་བས་ཡིན།
སྔོན་དུས་སུ་ཚོང་བ་ཆེན་པོ་ཞིག་ཡོད། ཡིན་ཡང་།ཁོའི་
ཆུང་དུས་ཀྱི་ཕུགས་བསམ་ནི་རྣོ་སྦྲེང་བ་ཞིག་ཏུ་འགྱུར་རྒྱུ་དེ་
ཡིན། བྱིས་དུས་ནས་བཟུང་རྣོ་སྦྲེང་ལ་འབད་འབད་དུང་དུང་
བྱས་ཤིང་གྲུབ་འབྲས་ཀྱང་མི་དམན་པ་བླངས། ཡིན་ཡང་། ཁོས་
རང་ཉིད་རླབས་ཆེ་བའི་རྣོ་སྦྲེང་མཁན་པོ་ཞིག་ཏུ་མི་འགྱུར་བ་
རྟོགས་པ་རེད།དཔེར་ན། ཁོ་རང་ཧོ་རོ་ཝེ་ཚི་ལྟ་བུའི་རྣོ་སྦྲེང་
མཁན་པོ་ཞིག་ཏུ་གཏན་ནས་མི་འགྱུར་བར་མ་ཟད། རྒོལ་སྒྲི་
ལྟ་བུའི་རྣོ་སྦྲེང་མཁན་པོ་ཞིག་ཏུ་ཡང་མི་འགྱུར་བ་རེད། ཁོ་
རང་ཉིད་ཀྱི་རེ་བའི་ཚད་ཐིག་དེ་ལྟ་བུ་ལ་མི་བསླེབ་སྟབས། ཁོས་
རང་ཉིད་ཀྱིས་བདམས་པའི་ཆེད་ལས་བསྐྱུར་ཏེ་ཚོང་ལས་ཀྱི་
ཕྱོགས་སུ་བསྐྱོད་མཐར་གྲུབ་འབྲས་ཆེན་པོ་བླངས་པ་རེད། ཁོས་རང་
ཉིད་ཀྱི་ཆེད་ལས་བསྒྱུར་འོས་པ་རྟོགས་པར་མ་ཟད་དངོས་སུ་ལག་
བསྟར་ཡང་གནང་བ་རེད། ནམ་རྒྱུན་གྱི་འཚོ་བའི་ཁྲོད་དུ་ཁོ་རང་
སྔརབཞིན་རྣོ་སྦྲེང་དཀྲོལ་བར་དགའ་ཞིང་། རང་གི་བྱ་བ་དང་མོས་
པའི་བར་དུ་འབྲེལ་བ་ཡག་པོ་ཞིག་ཀྱང་ཆགས་ཡོད་པ་རེད། ཁོས་འདི་
ལྟར་བཤད་མྱོང་སྟེ། གལ་སྲིད་ངས་སྔར་སྨྲས་བཞིན་བླ་ན་མེད་པའི་རྣོ་
སྦྲེང་མཁན་པོ་ཞིག་བྱ་བའི་ཕུགས་བསམ་དོར་མེད་ཚེ། ང་རང་དཀའ་
ཁག་དང་བར་ཆད་མང་བོར་འཕྲད་སྲིད། རང་གི་ཆེད་ལས་མ་བསྒྱུར་
སྔོན་དུ་བསམ་གཞིག་མང་བོ་བཏང་བ་ཡིན་ལ། ད་ལྟ་བསམས་ན་ཐག་
གཅོད་དེ་འགྲིག་པ་རེད། ཅེས་བཤད། ཆེད་ལས་བསྒྱུར་རྒྱུ་དེ་ལས་སླ་
བོ་ཞིག་མིན་ལ། དེ་ནི་རང་གི་ཡོན་ཏན་གང་ཞིག་དོར་བ་དང་མཚུངས།
ཡིན་ན་ཡང་། སྐབས་ལ་ལར། དེ་ལས་ལྷག་པའི་རིན་ཐང་ལྡན་པ་མང་
བོ་ཞིག་གིས་རང་ཉིད་མདུན་ཕྱོགས་སུ་སྒུག་པ་དང་ཡང་མཚུངས། ང་
ཚོས་རང་ལ་འཚམ་པའི་བྱ་བ་དེ་བསྒྲུབ་འོས་ལ། ད་དུང་གཞན་དང་
མཉམ་རོལ་བྱ་ནུས་ན་ཕུལ་དང་མཆོག་ཡིན་ནོ། །ལེགས་འགྲུབ་ནི་ཚོར་
སྣང་མཚར་བོ་ཞིག་ཡིན་ལ། དེ་ནི་རང་གི་བདེ་ཐང་ལ་ཕན་ངེས་པ་
ལས་གནོད་སྲིད་པ་ཞིག་ཡིན་མི་སྲིད། ངས་སྐབས་སྐབས་སུ་མི་
གཞན་ལ། ཁྱོད་ཚོ་ནི་ཁེ་ལས་པ་བྱེད་མཁན་གྱི་མི་མ་རེད། ཅེས་བཤད་
ལ། དོན་དངོས་སུ་ཁོ་ཚོ་ནི་དེའི་རིགས་ཀྱི་མི་མིན་པ་རེད། མི་ལ་ལ་ཁེ་
ལས་པ་བྱེད་པར་འཚམ་ལ། ལ་ལ་ནི་གཏན་ནས་མི་འཚམ་པ་རེད།
གལ་ཏེ་ཁྱོད་ཀྱིས་རང་ཉིད་གང་ལ་འཚམ་པ་རྟོགས་ནུས་ཚེ། དུས་ཚོད་
མང་བོ་གྲོན་ཆུང་བྱ་ནུས་ལ་ལམ་ཀྱོག་མང་བོ་ཞིག་ཏུ་ཡང་འགྲོ་མི་
དགོས་པ་རེད། ལས་རིགས་ཀྱི་གདམ་གསེས་དང་གཞན་གལ་ཆེ་བའི་
གདམ་གསེས་གཉིས་གཅིག་མཚུངས་ཡིན་ཏེ། ཁྱོད་ཀྱིས་ངེས་པར་དུ་
དེའི་གནོན་ཤུགས་དང་ཉེན་ཁ་ལ་བསམ་གཞིག་གནང་དགོས། འདི་
ཡིས་རྩོམ་ཡིག་འདིའི་གོང་བཀོད་ཀྱི་བསམ་གཞིག་སྐོར་གྱི་དྲི་བ་ལ་
དྲིས་ལན་འདེབས་ནུས་པ་རེད། རང་ཉིད་ལ་དབྱེ་ཞིབ་བྱ་བར་གོམས་
ལོབས་དང་། རང་ཉིད་ཀྱི་འཇོན་ནུས་ལ་གདེངས་འཁེལ་བ། སྐབས་
བསྟུན་ངང་བསྐྱར་ཞིབ་གཏིང་ཟབ་པ་དང་གསལ་ཐག་ཆོད་དགོས།
རྩོམ་ཡིག་གི་ཀླད་དུ་བཀོད་པའི་ཁུང་ཙིའི་གསུང་སྒྲོས་ཏེ། བསླབ་ཀྱང་
དོན་ལ་མ་གཞིགས་ཚེ།། བསླབས་པ་དོན་གྱིས་སྟོང་འགྱུར་ལ།། གཞིགས་
ཀྱང་སློབ་ལ་མ་བརྩོན་ན། ། དོན་གྱི་སྒྲོ་འདོགས་ཆོད་པར་དཀའ། ། ཞེས་
པ་ལྟར་རང་ཉིད་སློབ་གཉེར་དང་བསམ་གཞིག་ཡ་བྲལ་བ་ཞིག་མི་
བྱེད་པར། སློབ་གཉེར་དང་བྱ་བ། བསམ་གཞིག་བཅས་རྒྱུན་སྐྱོང་
གནང་ཚེ། གཟོད་ལེགས་འགྲུབ་ཀྱི་ལམ་ཆེན་དུ་བསྐྱོད་ནུས་སོ། །

ཕུགས་བསམ་ཆེན་པོ་བཅང་བ།

མི་ནི་རྒྱལ་ཁ་ལས་ཕམ་ཁའི་ཆེད་དུ་སྐྱེས་པ་མིན།
ཧན་རེ་སྒྲ་ཝེ་སྒྲི་ཐོ་རེའོ།
སྐབས་རེར་མི་མང་བོས་གོ་སྐབས་དང་དཀའ་ངལ་གཉིས་
ལས་དཀའ་ངལ་ལ་དམིགས་ཏེ་དུས་ཚོད་ཆུད་ཟོས་སུ་གཏོང་
གིན་འདུག བྱ་བ་ཆེ་འབྲིང་ཆུང་གསུམ་གང་ལ་ཕྲད་ཀྱང་སེམས་
ནང་དུ་ཕུགས་བབསམ་ཆེན་པོ་བཅང་དགོས། ངས་རྒྱུན་དུ་བསམ་
བློ་དང་འཆར་སྒོ་གཉིས་ཅིག་ཅར་དུ་ཡིད་ལ་འཛིན་པར་འབད་
ཀྱིན་ཡོད། དེ་ཡིས་ངའི་ཀླད་རྩ་འཁུམ་པར་བཀག་འགོག་དང༌།
ང་ནི་རྒྱལ་ཁའི་ཆེད་དུ་བསྐོས་པ་ཡིན་པར་དྲན་གསོ་བྱེད་ཀྱིན
འདུག ངས་ལས་སྐལ་འདི་ཇི་ལྟར་རྟོགས་སམ་ཟེར་ན། ཐོ་རེའོ་
ཡིས་གསུངས་པ་བཞིན། ངས་ཀྱང་ང་ཚོ་རྒྱལ་ཁ་ལས་ཕམ་
ཁའི་ཆེད་དུ་སྐྱེས་པ་མིན་པར་ཡིད་ཆེས་བརྟན་པོ་བྱེད་ཀྱིན
ཡོད། གལ་ཏེ་ངས་ཡིད་ཆེས་བྱས་ཆོག་ན་ཁྱོད་ཀྱིས་ཀྱང་ཡིད་
ཆེས་བྱ་ཆོག་གོ། 
དེ་ཡང་ང་ཚོར་ནམ་རྒྱུན་འབྱུང་འགྱུར་གྱི་དཀའ་ངལ་ལ་སྔོན་
འདང་རྒྱག་པའི་གོམས་གཤིས་ཡོད་དགོས་པ་དང་། དེ་ཡིས་
དཀའ་ངལ་དེ་དག་ཁེ་ཕན་གྱི་ཕྱོགས་སུ་བསྒྱུར་ཐུབ་པའང་ཡོད།
འོན་ཀྱང༌། སྐབས་རེར་བསམ་ཡུལ་ལས་འདས་པའི་གནད་དོན་
ཡང་འབྱུང་སྲིད། དཔེར་ན། སྤྱི་ལོ ༡༩༩༠ ནང་སྟེ། ང་ལ་དཔལ་
འབྱོར་གྱི་དཀའ་ངལ་ཡོད་པའི་སྐབས་དེར། ཉིན་ཞིག་ཝོལ་
སྒྲོར་ཧྥི་ལ་དགོང་མོའི་གསོལ་ཚིགས་(ཐེབས་རྩ་ཚོགས་པའི་
རོགས་དངུལ་ཐོབ་ཆེད་གོ་སྒྲིག་བྱས་པའི་གསོལ་ཚིགས།) ཤིག་
ཡོད་པ་དེར་འགྲོ་དགོས་མིན་བསམ་གཞིག་ཡུན་རིང་བྱས་པ་
ཡིན། སྐབས་དེར་སྤྲོ་གསེང་ལ་འགྲོ་བའི་འདུན་པ་དང་མི་
གཞན་པར་སྐད་ཆ་བཤད་པའི་འདོད་པ་ཡེ་ནས་མི་འདུག འོན་
ཀྱང་། ངས་གྱོན་པ་ཚུལ་མཐུན་ཞིག་གྱོན་ནས་དེར་སོང་བ་ཡིན།
ང་རང་དེར་བསླེབས་པ་དང་བསམ་དོན་ཡིད་བཞིན་དུ་འགྲུབ་
མགོ་བརྩམས། སྤྱིར་ངར་བསམ་དོན་འགྲུབ་པའི་རྒྱུ་རྐྱེན་
འཛོམས་ནའར་ངས་བསམ་དོན་འགྲུབ་པའི་རེ་བ་ཆེན་པོ་
བཅངས་མེད། ང་རང་རྒྱུན་ལྡན་དུ་བསམ་བློ་བཟང་ཕྱོགས་སུ་
གཏོང་མཁན་ཞིག་ཡིན་པའི་རྐྱེན་གྱིས་ཡོད་ཚད་ལེགས་འགྲུབ་
བྱུང༌།
གཞན་ཡང༌། ཁྱོད་ལ་རྒྱུན་དུ་ཐག་གཅོད་རང་བཞིན་གྱི་བསམ་
བློ་ཡོད་དགོས་པ་དང་། གལ་ཏེ་ཁྱོད་རང་ཕུགས་བསམ་ཆེན་པོ་
ཡོད་པའི་སྐྱེ་བོ་ཞིག་ཡིན་ན། ཁྱོད་རང་ཐག་གཅོད་རང་བཞིན་
གྱི་བསམ་བློ་དེ་དང་མཉམ་དུ་འགྲོ་ཐུབ་པ་བྱ་དགོས། ངས་
བསམས་ན། རོ་མ་ནི་ཉིན་གཅིག་ནང་བསྐྲུན་པ་ཞིག་མ་རེད།
ཅེས་པའི་གཏམ་དཔེ་འདི་ང་ཚོར་ཧ་ཅང་གི་འོས་འཚམས་ཤིག་
རེད། མི་ཚེ་འདིར་ཧ་ཅང་སླ་བའི་བྱ་བ་གང་ཡང་མེད། འོན་
ཀྱང༌། གལ་ཏེ་རང་ཉིད་ཀྱི་དགའ་ཕྱོགས་དང་མཐུན་པའི་བྱ་བ་
ཞིག་བསྒྲུབས་ན་དེ་ནི་དཀའ་ཁག་ཆེ་བར་མི་སེམས།
མང་བོ་ཞིག་གིས་མཱ་ཁུ་ལན་གྷུ་ལོ་དང་བྷེ་ཐོའོ་བེན་ལྟ་བུའི་
རླབས་ཆེན་གྱི་མི་སྣ་དག་བསམ་ཡུལ་ལས་འདས་པའི་དཀའ་
ཁག་མང་བོར་ཕྲད་ཡོད་པ་རྟོགས་ངེས་རེད འོན་ཀྱང༌། ཁོང་
ཚོ་དེ་དག་ལས་རྣམ་པར་རྒྱལ་ཏེ། ད་དུང་ང་ཚོ་དང་མཉམ་དུ་
གནས་ཡོད་པ་དེས་ང་ཚོར་གཞན་གྱིས་དམིགས་ཡུལ་འགྲུབ་
ཆེད་དཀའ་ངལ་ཅི་ཞིག་ཕྲད་ཡོད་པ་ཤེས་སུ་འཇུག བྱ་བ་ཞིག་
ལེགས་འགྲུབ་ཡོང་མིན་དེ་ཁྱོད་ཀྱིས་སློབ་སྦྱོང་ཅི་ཙམ་བྱས་ཡོད་
མེད་དེ་མིན་པར། ཁྱོད་ཀྱིས་འབད་བརྩོན་ཇི་ལྟར་བྱ་ཐུབ་མིན་
དེ་རེད། དེ་བས། སྡུག་རུས་ནི་མེད་དུ་མི་རུང་བའོ། །
མཚམས་རེར་བློ་ཡུལ་ལས་འདས་པའི་དོན་རྐྱེན་གྱིས་དམག་
འཁྲུག་དང་ས་འགུལ་སོགས་རང་བྱུང་གི་གོད་ཆག་བཞིན་ང་
ཚོའི་འཆར་གཞི་ཡི་མགོ་རྟིང་སློག་སྲིད། དེས་ན། ཁྱོད་ཀྱིས་རྐྱེན་
ངན་དེ་དག་དང་སྐབས་བསྟུན་གྱི་རང་ཉིད་ལ་སྙོམ་སྒྲིག་བྱ་
ཐུབ་བམ། རྐྱེན་ངན་ནི་ནམ་ཡང་གློ་བུར་བ་ཡིན་ལ། དེ་དག་
འབྱུང་བའི་སྔ་ལྟས་སོགས་གང་ཡང་མེད་པས་ཁྱོད་ཀྱིས་རང་
ཉིད་ཀྱི་ཕུགས་འདུན་ལ་ཁ་ཆེམས་གསར་བ་རེའང་འབྲི་དགོས་
ཀྱང་སྲིད། འོན་ཀྱང་། ཁྱོད་ཀྱིས་ཐོག་གཅོད་རང་བཞིན་གྱི་
བསམ་བློ་དེ་མི་འདོར་བར་མུ་མཐུད་དུ་མདུན་བསྐྱོད་བྱས་ན།
ཁྱོད་ཀྱིས་དཀའ་ཁག་དེ་དག་ལ་གདོང་ལེན་བྱ་ཐུབ་པར་ང་ལ་
ཡིད་ཆེས་ཡོད། སྐབས་འདིར་ང་ཚོས་ཡིད་ལ་འཛིན་དགོས་པ་
ཞིག་ནི་ཝེན་སུ་ཀྲོན་ཆིར་ཆིལ་གྱིས། “ནམ་ཡང་བློ་མ་ཕམ།
གནས་ཚུལ་ཆེ་ཆུང་དང་ཡག་བཙོག་ཅི་ཞིག་ལ་ཐུག་ཀྱང་ཡེ་
ནས་བློ་ཕམ་མི་རུང་། མདོར་ན། གནས་ལུགས་དང་བདེན་པ་
མ་གཏོགས་སྟོབས་ཤུགས་དང་འགྲན་ཟླ་བྲལ་བའི་དགྲ་བོར་
ཕྲད་ཀྱང་མགོ་འདོགས་མི་རུང་། ”ཞེས་པའི་བསླབ་བྱ་འདི་ཡིད་
ལ་གཟུང་བར་བྱའོ། །ང་ཚོ་གློ་བུར་བའི་བཙན་རྒོལ་ལ་དངོས་སུ་
ཕྲད་མྱོང་མེད་ནའང༌། མཚམས་རེར་དཀའ་ངལ་གང་ཞིག་ལ་
འཕྲད་མ་ཐག་དེ་ནི་གློ་བུར་བའི་བཙན་རྒོལ་ཞིག་ཡིན་པའི་
སྣང་བ་སྐྱེས། དེ་བས། བློ་ངོར་རྐྱེན་ངན་ལ་གདོང་ལེན་བྱེད་
པའི་བཀོད་སྒྲིག་དགོས།
དཀའ་ངལ་དང་ལེན་ཐུབ་པའི་མི་དག་ནི་གློ་བུར་བའི་
གནས་སྟངས་ཡ་ང་བ་ཅི་འདྲ་ཞིག་ལ་ཕྲད་ཀྱང་ད་དུང་མུ་ནས་
མུར་མདུན་བསྐྱོད་བྱེད་ཐུབ་དོན་ནི། ཁོང་ཚོའི་སེམས་ནང་དུ་
ཕུགས་འདུན་དང་རེ་བ་སླད་མེད་ཅིག་ཉར་ཡོད་པས་ཡིན།
སྐབས་རེར་ཁོ་ཚོའི་སེམས་ནང་དུ་དམིགས་འདུན་ཆེན་པོ་མེད་
ཀྱང་ཡོད་པ་ལྟ་བུའི་སྣང་ཚུལ་མངོན་ཐུབ་པ་ཡིན། ང་ཚོས་མིག་
དཔེ་དེ་ཚོ་ལེན་རྒྱུ་གལ་ཆེ་བ་དང་དེ་ནི་མངོན་གསལ་གྱི་ནུས་
པ་ཡོད་པའི་བསམ་བློ་ཞིག་རེད། སྐབས་རེར་ཁྱོད་རང་ཐབས་
ཟད་འུ་ཐུག་གི་གནས་སུ་ལྷུང་བ་ཡང་བྱ་བ་གང་ཞིག་མགོ་རྩོམ་
པའི་རྒྱུར་འགྱུར་སྲིད།
ངའི་ཨ་ཕས་ང་ཚོར་གཤམ་གྱི་ལོ་རྒྱུས་འདི་ཡང་ནས་ཡང་དུ་
བཤད། ཁོ་རང་གིས་དེ་ནི་དགོད་བྲོ་བའི་ལོ་རྒྱུས་ཤིག་ལ་བརྩིས་
པ་རེད། འོན་ཀྱང་། ངས་དེ་དགོད་བྲོ་བ་ཞིག་རེད་བསམ་གྱི་
མེད། ངས་བལྟས་ན་མི་དེས་ང་ཚོར་ཐག་གཅོད་རང་བཞིན་གྱི
བློ་ཟེར་བ་དེ་ཅི་ཞིག་ཡིན་མིན་འཆད་ཀྱིན་འདུག གང་ལྟར།
གཏམ་རྒྱུད་དེ་ནི་འདི་འདྲ་ཞིག་རེད། མི་ཞིག་བུལ་ཏོག་ལ་ཧ་
ཅང་དགའ། དེ་ནི་དགའ་བ་ཙམ་མ་གཏོགས་རྒྱུ་མཚན་གང་
ཡང་མེད། ཁོ་རང་གིས་ཚོང་ལས་བྱ་རྒྱུ་ཐག་བཅད་པ་དང་ཁོའི་
ཐོན་རྫས་ཀྱི་མིང་ལ་༣-ཨབ་ཅེས་བཏགས། ཡིན་ཡང་ཁོའི་
ལས་དོན་དེ་ལེགས་འགྲུབ་མ་བྱུང༌། དེར་བརྟེན་ཁོས་ཡང་
བསྐྱར་མགོ་བཙུགས་ནས་ཐོན་རྫས་ཀྱི་མིང་ལ་༤-ཨབ་ཅེས་
བཏགས། དེ་ཡང་ལེགས་འགྲུབ་མ་བྱུང༌། དེ་བས་ཁོས་ཡང་
བསྐྱར་མགོ་བཙུགས་པ་དང་ཐོན་རྫས་ཀྱི་མིང་ལ་༥-ཨབ་ཅེས་
བཏགས། སྔར་བཞིན་ཁོའི་ལས་དོན་ལེགས་འགྲུབ་མ་བྱུང༌།འོན་
ཀྱང༌། ཁོ་རང་སེམས་ཤུགས་མ་ཆག་པར། བསྐྱར་དུ་མགོ་
བཙུགས་ནས་ཐོན་རྫས་ཀྱི་མིང་ལ་༦-ཨབ་ཅེས་བཏགས། དེ་
ཡང་ལེགས་འགྲུབ་མ་བྱུང་། དེ་བས། ཁོ་རང་གིས་བུལ་ཏོག་གི་
ཚོང་ལས་བྱེད་རྒྱུ་སེམས་ཐག་བཅད་ཀྱང་མཐར་སེམས་ཤུགས་
ཉམས། དེ་ངའི་ཨ་ཕས་བཤད་པའི་ལོ་རྒྱུས་ཀྱི་མཇུག་བསྡོམས་
རེད། ང་ཚོ་ཚང་མས་ཤེས་གསལ་ལྟར་ཨབ་ལེགས་འགྲུབ་
བྱུང་བ་དང་བུལ་ཏོག་ཚོང་རྫས་ནི་སྐད་གྲགས་ཡོད་པའི་ཚོང་
རྟགས་སུ་གྱུར་པ་རེད། དེ་ནི་ཁོས་ང་ཚོར་གདམས་པའི་བསླབ་
བྱ་ཞིག་རེད། བོལ་ཏོག་འཚོང་མཁན་གྱི་མི་དེ་དངོས་གནས་
སེམས་ཤུགས་ཆག་དགོས་པའི་སྐབས་ལ་བསླེབས་ཀྱང་སེམས་
ཤུགས་ཉམས་མེད།
ང་ཚོར་ཐོ་རེའོ་ནས་ཆིར་ཆིལ་བར་དང་དེ་ནས་ངའི་ཨ་ཕའི་
བར་མིག་དཔེ་མང་བོ་ཡོད། ང་ཚོས་མིག་དཔེ་དེ་ཚོར་དོ་སྣང་
བྱས་ཏེ་ཡིད་ལ་འཆང་དགོས། ངས་དེ་ཚོ་རིན་ཐང་ལྡན་པའི་
བསླབ་བྱ་རེད་བསམ་གྱི་ཡོད་དོ། །

ཤེས་ལྡན་མི་སྣ་འཚོལ་བ།

ཁ་བཤད་འཇའ་ཚོན་གུར་ཁྱིམ། ། ལག་ལེན་ཉིན་མོའི་སྐར་མ། །
ཨེ་སོབ།
ངས་གླེང་རིན་ཡོད་པའི་མྱོང་གྲུབ་གལ་ཆེན་ཞིག་ནི་ཕ་རོལ་
བས་ཅི་ཞིག་བཤད་པར་མཉན་ཏེ། ཁོ་ཚོས་རང་གིས་བཤད་པ་
ལྟར་བྱ་བ་གང་ཞིག་ལག་བསྟར་ཐུབ་མིན་བརྟག་རྒྱུ་དེ་ཡིན།
སྐབས་རེར་ངས་ཁོ་ཚོ་ཁ་བཤད་དོན་ལ་མ་གནས་པ་མཐོང་
དུས་སྐྱོན་བརྗོད་བྱས་པ་ཡིན། ཡིད་སྐྱོ་བ་ཞིག་ནི་ཁོ་ཚོས་ཐ་ན་
རང་ཉིད་ཀྱིས་ཅི་ཞིག་བཤད་ཟིན་པའང་ཡིད་ནས་བརྗེད་འདུག
དེ་ཡིས་རྒྱུ་དག་མེད་པའི་རང་གཤིས་ཞེས་པ་ཞིག་མཚོན། ཁོ་
ཚོར་མཚོན་ན་ཁ་བཤད་དང་ལག་ལེན་ནི་མུན་སྣང་གཉིས་ལྟ་
བུ་ནམ་ཡང་གཞི་གཅིག་ཏུ་འབབ་མི་ཐུབ། མི་ཞིག་ལ་མཚོན་ན།
ཁ་བཤད་ལག་ལེན་དུ་བསྟར་བའི་གོམས་གཤིས་ནི་གོམ་གང་
མདུན་སྤོས་བྱས་པ་དང་གཅིག་མཚུངས་ཡིན། དེ་ཡིས་ཁྱོད་ཀྱི་
དུས་ཚོད་དང་ནུས་ཤུགས་མང་བོ་གྲོན་ཆུང་བྱས་ཏེ་གྲུབ་འབྲས་
ཇེ་ལེགས་སུ་གཏོང་ཐུབ་བོ། །
ངས་སྔོན་ཆད་བཤད་པ་ལྟར་ལས་མི་གསར་བསྡུ་བྱེད་པ་ནི་
རྒྱན་འཛུགས་ལྟ་བུ་རེད། རྒྱུ་མཚན་ཁྱོད་རང་ལས་མི་གསར་བ་
དེ་ལ་ཆ་རྒྱུས་ཡེ་ནས་མེད། མི་ལ་ལར་དཔང་ཡིག་རྩ་ཆེན་ཡོད་
མི་ལ་ལར་ཀྱང་རླབས་ཆེན་གྱི་སྐྱེས་བུར་མི་འགྱུར་བ་དང་།
དཔང་ཡིག་རྩ་ཆེན་མེད་ཀྱང་རླབས་ཆེན་གྱི་མི་སྣར་འགྱུར་གྱིན་
ཡོད། དེ་བས། དཔང་ཡིག་གིས་མིའི་ཁྱད་དུ་འཕགས་པའི་ནུས
པའམ་འཇོན་ཐང་གི་ཚད་འཇལ་མི་ནུས། འོན་ཀྱང་། བྱ་གཞག་
གིས་ང་ཚོ་རླབས་ཆེན་དུ་སྒྱུར་གྱིན་ཡོད། གཞན་ཡང་ཚོང་ལས་
འོས་སྦྱོང་ཞེས་པའི་ལེ་ཚན་གྱི་ལས་མི་གསར་བསྡུ་བྱེད་སྐབས།
གདམ་བྱའི་འོས་མི་ཚོར་ལས་ཀ་དེ་ནི་ཟླ་འགའི་དུས་ཡིན་ཙམ་
གྱི་ལས་ཀ་ཡིན་ཞེས་ལབ་ཀྱིན་ཡོད། རྒྱུ་མཚན། ཟླ་འགའི་ནང་
ཁོ་ཚོར་བསམ་བློ་དང་ཕུགས་བསམ་ཅི་ཙམ་རླབས་ཆེན་ཡོད་
མེད་ལ་མ་བལྟོས་པར་བྱ་བ་སྒྲུབ་པའི་ནུས་པ་གང་འདྲ་ཡོད་
མེད་གསལ་བོ་ཤེས་ཐུབ།
མགོ་ཁྲིད་ཅིག་ལ་ཚང་དགོས་པའི་ཆ་རྐྱེན་གཅིག་ནི་རིམ་
བཞིན་རང་ཉིད་ཀྱི་མི་མང་ལ་རྒྱུས་ལོན་བྱ་ཤེས་དགོས། བྱ་བ་ཅི་
ཞིག་བསྒྲུབས་ནའང་གྲ་སྒྲིག་སྡུག་ས་ནས་བྱ་རྒྱུ་ནི་ཐབས་ལམ་
ཡག་པོ་ཞིག་ཡིན། དེ་ཡིས་ཁྱོད་ལ་བསམ་ཡུལ་ལས་འདས་པའི་
དགའ་ཚོར་སྦྱིན་སྲིད། ང་ལ་མི་གཤིས་གསེར་འདྲ་བའི་ལས་མི་
འགའ་དང་ཧ་ཅང་གི་ཁྲེལ་མེད་འགའ་ཡང་ཡོད། དེ་གཉིས་ཀྱི་
གྲངས་འབོར་ཕལ་ཆེར་འདྲ་མཉམ་རེད། ངས་ཚོད་དཔག་བྱས་
པ་ལྟར་སྐྱེ་བོ་སུ་ཞིག་ཉེས་སྐྱོན་གང་ཡང་མེད་པ་ཞིག་ཏུ་འགྱུར་
མི་ཐུབ། ཁྱོད་རང་གཞན་ལ་ཇི་ལྟར་ཡིད་ཆེས་ཡོད་ནའང་ཁྱོད་
ཀྱི་སེམས་སུ་ད་དུང་དོགས་ཟོན་ཕྲ་མོ་ཞིག་ཡོད་ངེས་རེད།
སྐད་ཆ་དྲང་མོར་བརྗོད་ན། ང་ཚོར་འཕྲད་པའི་མི་དང་བྱ་བ་
གང་ཡིན་ལ་བློ་ཁེལ་ཆོག་ཆོག་མི་བྱེད་པར་དེ་དག་ལ་ཆ་ཡོངས་
ནས་བརྟག་དཔྱད་བྱ་དགོས། མ་ཟད་ང་ཚོས་རང་ཉིད་ལའང་
བརྟག་དཔྱད་བྱ་དགོས། མདོར་ན། ང་ཚོ་ཞེས་པའི་ནང་དུ་ཁྱོད་
འདུ་ལ་ང་ཡང་འདུ། གཞན་ལ་ཡིད་ཆེས་རྩེ་གཅིག་ཏུ་བྱས་ན་
ཡག་པོ་མེད་ཅེས་པ་དེ་ཡང་རྒྱུ་མཚན་མེད་པ་མ་ཡིན་ཏེ། དེ་
ཡིས་ཁྱོད་ལ་བློ་ངོར་ཤོང་དཀའ་བའི་གནོད་པ་གཏོང་སྲིད། ང་
རང་སྤྱི་ལོ ༡༩༦༨ ལོར་སློབ་མཐར་ཕྱིན་པ་ནས་བཟུང་ད་བར་
གཞན་དང་འགྲོགས་པའི་ཉམས་མྱོང་ཡང་དག་ཅིག་ཡོད། གལ་
ཏེ་ངས་ཁྱོད་ལ་ང་རང་ཕྲད་སའི་མི་ཚང་མ་ཉམས་མྱོང་ཅན་
ཏག་ཏག་རེད་ཟེར་ན། དེ་ནི་ངས་རྫུན་བཤད་པ་རེད། ང་རང་
མི་གཤིས་རྣམ་པ་སྣ་ཚོགས་ཅན་དང་ཕྲད་མྱོང༌། འགའ་ཤས་ལ་
མི་གཤིས་ཀྱི་ནད་གཞི་འདྲ་མིན་ཡོད་ཀྱང་མངོན་གསལ་མིན་
པས་རབ་ཡིན་ན་རང་ཉིད་ཀྱིས་དོགས་ཟོན་བྱེད་རྒྱུ་གལ། དེ་
བས། ཁྱོད་ལ་ཕྱོགས་ཡོངས་ནས་བརྟག་དཔྱད་བྱེད་པའི་གོམས་
གཤིས་ཤིག་ཡོད་དགོས།
ངའི་ཆེད་དུ་མི་ལོ་ཉི་ཤུ་སུམ་ཅུར་ལས་ཀ་བྱེད་མཁན་མང་བོ་
ཡོད། ཁྱོད་ཚོས་ངས་ཅིའི་ཕྱིར་དོགས་ཟོན་བྱ་དགོས་ལབ་པ་
ཡིན་ནམ་སྙམ་པའི་མཚར་སྣང་སྐྱེ་སྲིད། ངས་རང་གི་ལས་མི་
ཚོ་སུ་ཡིན་རུང་སྐྱོན་མེད་དུ་མི་འཛིན་དོན། ཁོ་ཚོས་ཀྱང་ང་སྐྱོན་
མེད་དུ་མི་འཛིན་པས་སོ། ། འདི་ནི་ཕྱོགས་གཉིས་ཀའི་བློ་ངོར་
ཡོད་པའི་མྱོང་ཚོར་ཞིག་ཡིན། དེ་ཡིས་ང་ཚོའི་འབྲེལ་བ་རྒྱུན་
སྲིང་བྱེད་པར་ཕན་ཐོག་ཆེན་པོ་ཡོད།
གཞན་ཡང་། ང་ལ་ཀླད་པ་གཙང་མར་བཀྲུས་ཚར་བའི་ལས་
མི་འགའ་ཡོད། ཁོ་ཚོས་རང་ཉིད་ཡང་དག་མ་ཡིན་པ་དང་ཡིད་
ཆེས་བྱེད་ཡུལ་མིན་པར་ར་སྤྲོད་བྱེད་ཡོང་གིན་འདུག ཁྱོད་ཀྱིས་
ཀྱང་དེ་ལྟར་འབྱུང་གི་རེད་སྙམ་པའི་སྔོན་དཔག་ཡང་ཡང་བྱ་
དགོས། ཁྱོད་ཀྱི་སེམས་ངོར་ཁྱོད་ལ་གནས་ཚུལ་དེ་ལྟར་འབྱུང་
གི་མ་རེད་བསམ་པ་དེ་ནོར་འཁྲུལ་ཆེ་ཤོས་ཤིག་ཡིན། ངའི་སྟེང་
དུ་གནས་ཚུལ་དེ་འདྲ་མང་བོ་བྱུང་མྱོང་ཡོད། སྐབས་རེར་གློ་
བུར་དང་སྐབས་རེར་སྔོན་དཔག་མེད་པའི་ངང་བྱུང་བ་རེད།
ངས་རང་གི་སྔོན་དཔག་ལ་ཁ་ལོ་བསྒྱུར་པས་བློ་ངོར་མི་ཤོང་
བའི་གནད་དོན་གང་ཡང་མེད། མགོ་ཁྲིད་ཅིག་ཡིན་ན་མགོ་
ཁྲིད་གཞན་དག་ལ་རྒྱུས་ལོན་བྱ་དགོས།
ང་ཚོ་མང་ཆེ་བ་ཤེ་ཁི་སི་པེ་ཨུར་གྱི་མཛད་རྗེས་ལ་རྒྱུས་
མངའ་ཡོད་པ་ལྟར། ཁོང་གིས་གསེར་ལས་ལྷག་པའི་དུས་ཚོད་
མང་བོ་ཞིག་བཏང་སྟེ། འགྲོ་བ་མིའི་ལྷན་སྐྱེས་ཀྱི་རང་གཤིས་
སྐོར་ལ་དཔྱད་པ་གནང༌། ཁོང་གི་དཔེ་མཚོན་འགའ་ཧ་༩
པའི་ཡག་པོ་ཡོད་ཀྱང་དེ་དག་ལ་ཡིད་ཆེས་བྱེད་ཁག་པས་ད་སྔ་
ལག་བསྟར་ཐུབ་ཀྱིན་མེད། ཡང་ཅིག་བཤད་ན། ཤེ་ཁི་སི་པེ་
ཨུར་འཛམ་གླིང་གདན་ཆའི་སྟེང་ད་དུང་བསླེབས་མེད། ཁོང་གི་
གྲུབ་འབྲས་ཀྱི་ཁྱད་ཆོས་འགའ་དུས་མཐའི་བར་གནས་ཐུབ།
ཁོང་གིས་མཛད་པའི་ཆེས་འབུར་དུ་ཐོན་པ་ཞིག་ནི་ལེ་ཨར་
རྒྱལ་བོའི་བརྩམས་སྒྲུང་རེད། དེ་ནི་དམིགས་འདུན་ལེགས་པོ་
ཡིས་རྟག་ཏུ་འབྲས་བུ་བཟང་བོ་ཞིག་སྨིན་པར་བྱེད་པའི་ངེས་པ་
མེད་པ་དང་འགྲོ་བ་མིའི་རྙོག་འཛིངས་ཀྱི་འབྲེལ་བ་མངོན
ཡོང་དུས། དེ་ཡིས་ཡོད་ཚད་ལ་མགོ་རྟིང་སློག་སྲིད་པའི་བསླབ་
བྱ་ཡག་པོ་ཞིག་གནང་ཡོད། དེ་ནི་དཔེ་མཚོན་ནག་པོ་ཞིག་ཡིན
ཡང༌། འཛམ་གླིང་འདིའི་གྲིབ་གཟུགས་མ་མཐོང་བ་ལས་མཐོང་
ན་དགའ།
དགའ་འོས་པའི་གནས་ཚུལ་ཞིག་ནི། མི་མང་ཆེ་བས་མདུན་
སྐྱོད་ཀྱི་ཆེད་དུ་འབད་པ་གང་ཐུབ་བྱེད་ཀྱིན་འདུག ད་ལྟ་ཁྱོས
ངའི་དཔེ་ཆ་འདི་ཀློག་བཞིན་པའང་ཕལ་ཆེར་རྒྱུ་མཚན་དེ་འདྲ་
ཞིག་ཡིན་རྒྱུ་རེད། ཁྱོད་ཀྱིས་དམིགས་ཡུལ་མཐོ་སའམ། ཡང་ན་
སྔར་ལས་ཀྱང་སློབ་སྦྱོང་དང་ཉམས་མྱོང་ཅན་གྱི་ལམ་ཁ་
འདེམས་ཀྱིན་འདུག རྒྱུ་མཚན་དེའི་དབང་གིས་ངས་ཁྱོད་ཚོར་
གཏམ་བཤད་དང་བསླབ་བྱ་རྒྱག་འདོད་བྱུང༌། ངའི་རོགས་པ་
མང་བོས་རང་ཉིད་ཀྱི་འཚོ་བ་དང་། བསམ་བློ། ལས་ཀ སློབ་
སྦྱོང་སོགས་ཀྱི་ཐད་ནས་ཡར་རྒྱས་གཏོང་བར་འབད་ཀྱིན་ཡོད།
ངས་མི་དེ་ཚོ་དང་ལྷན་དུ་སློབ་སྦྱོང་བྱས་པའི་འབྲས་བུའམ།
ཡང་ན་དེ་དག་དང་འགྲོགས་ནས་ང་ལ་ཐོབ་པའི་ཉམས་མྱོང་
མང་བོ་ཞིག་བསགས་ཡོད་པ་རིམ་བཞིན་ཁྱོད་ཚོར་བཤད་ཆོག
དེ་ནི་ངོ་མ་རླབས་ཆེན་གྱི་ཉམས་མྱོང་ཞིག་ཡིན། ངས་ཁྱོད་ཚོས་
མུ་མཐུད་ནས་རང་ཉིད་ཀྱི་འཚོ་བ་ཡར་རྒྱས་གཏོང་ཐུབ་པའི་རེ་
བ་བྱེད་ཀྱིན་ཡོད་དོ། །

མཁས་པས་དཀའ་ངལ་བརྒྱུད་ནས་རང་ཉིད་རྟོགས།

ང་ནི་གཞན་ལས་བློ་རིག་བཀྲ་བས་མ་ཡིན་པར། གཞན་ལས་དཀའ་གནད་ལ་དབྱེ་
ཞིབ་བྱས་པ་མང་བས་རེད།
ཨལ་བྷུར་ཁྲི་ཨ་ཡན་སི་ཏན།
དཀའ་ངལ་ནི་སེམས་ཀྱི་སྦྱོང་བརྡར་ཞིག་ཡིན་ལ། མཚམས་
རེར་དེ་ནི་གོ་སྐབས་སུ་ཡང་འགྱུར་ངེས། གལ་ཏེ་ཁྱོད་ཀྱིས་
དངོས་པོ་སྣ་ཚོགས་ལ་མིང་ཡང་སྣ་ཚོགས་ཤིག་བཏགས་ན། དེ་
ཡིས་ཁྱོད་རང་དངོས་པོ་དེ་དག་དང་བར་ཐག་ཇེ་ཉེར་འགྲོ་
བར་རྐྱེན་བྱེད། མི་ལ་ལ་མིག་མངས་འདེད་པར་དགའ་བ་དང་
ཁོ་ཚོས་དེ་རྩེད་མོ་ཙམ་ཞིག་ཏུ་མཐོང་གིན་ཡོད། དེ་ནི་སྒྱུ་རྩལ་
དང་། ཚན་རིག དཀའ་ངལ་སེལ་བའི་སྦྱོང་བརྡར་ཞིག་ཀྱང་
ཡིན། ཁོ་ཚོས་བློ་སེམས་རྩེ་གཅིག་གིས་དེ་ལ་དགའ་མོས་བྱེད་
ཀྱིན་ཡོད། མིག་མངས་འདེད་མཁན་སྐད་གྲགས་ཅན་བྷ་བྷེ་ཧྥེ་
ཆིར་ལ་མིག་མངས་འདེད་པའི་ཐབས་ལམ་སྐོར་བཅར་འདྲི་
བྱས་སྐབས། ཁོང་གིས། “ང་རང་སེམས་ཁམས་རིག་པ་ལ་ཡིད་
ཆེས་མེད། འོན་ཀྱང་། གཡོ་འགུལ་ལ་ཡིད་ཆེས་ཡོད། ”ཅེས་
གསུངས། གཞན་ཡང༌། ཁོང་གིས། ངས་ཀླད་པའི་ནུས་ཤུགས་ཀྱི་
བརྒྱ་ཆ༩༨མིག་མངས་ཐོག་ལ་འཁོལ་གྱིན་ཡོད། དེ་ལས་གཞན་
པའི་བརྒྱ ༢ ནི་བྱ་བ་གཞན་དག་གི་སྟེང་ལ་འཁོལ་གྱིན་ཡོད།
ཅེས་གསུངས། གོང་སྨྲས་ཀྱི་སྐད་ཆ་འདིས་ཁོ་བོའི་ལེགས་འགྲུབ
ལ་འགྲེལ་བཤད་བརྒྱབ་ཡོད།
ཕལ་ཆེར་ང་ཚོ་ཚང་མ་མིག་མངས་ལ་བྱང་ཆུབ་མེད་མོད། འོན་
ཀྱང༌། ང་ཚོས་དཀའ་ངལ་སེལ་སྐབས་མང་བོ་སྦྱང་ཆོག གནའ་
བོའི་གཏམ་དཔེ་ཞིག་ལ། གལ་ཏེ་ཁྱོད་ལ་དཀའ་ངལ་མེད་དུས་
ཁྱོད་ལ་བྱ་བའང་མེད་ཅེས་པ་ལྟར། དཀའ་ངལ་ནི་གནས་
སྟངས་གང་ཡིན་གྱི་སྐབས་སུ་འབྱུང་ངེས་རེད། དེར་བརྟེན་
འབྱུང་ངེས་ཀྱི་དཀའ་ངལ་དེ་ཚོར་གདོང་ལེན་ཇི་ལྟར་བྱ་དགོས
པ་ཤེས་ན་ལེགས། ཉི་མ་ཤར་ནས་ནུབ་པ་ཆོས་ཉིད་ལྟར། དཀའ་
ངལ་གང་ཞིག་ལ་འཕྲད་ཡོང་དུས། དེ་སེལ་བའི་ཐབས་ལམ་
ཞིག་ཀྱང་ཡོད་ངེས་རེད། ངས་བློ་ཐག་ཆོད་པའི་སྒོ་ནས་བཤད
ན། དཀའ་ངལ་རྩེད་མོར་འདོད་མཁན་ཚོར་རྒྱལ་ཁ་ཐོབ་པ་
དང་དཀའ་ངལ་རྡོག་ཁྲེས་སུ་འཛིན་མཁན་ཚོས་རང་ཉིད་ལལ་
དཀའ་ངལ་གཞན་ཞིག་སྐྲུན་ཡོང་གི་ཡོད།
མི་དེ་ཚོར་རྡོག་ཁྲེས་མང་བོ་འདུག་ཟེར་བའི་སྐད་ཆ་ཞིག་ང་
ཚོ་ཚང་མས་གོ་མྱོང་ཡོད་ཤག་རེད། དེའི་དོན་ནི་མི་དེ་དག་
གིས་རང་ཉིད་དང་མཉམ་དུ་དཀའ་ངལ་གྱི་རྡོག་ཁྲེས་མང་བོ་
ཁུར་ཡོད་པར་བཤད། འདིས་སུ་དང་གང་ལའང་ཕན་ཐོག་མེད།
དེ་བས། དམིགས་ཡུལ་མངོན་འགྱུར་ཆེད་འབད་ཅིང་བརྩོན་
བཞིན་པའི་ན་གཞོན་དག་གིས་འདིའི་རིགས་འདོར་དགོས།
དགོས་མཁོ་མེད་པའི་ཤུགས་རྐྱེན་དག་ལ་ནམ་ཡིན་ཡང་གཡོལ་
ཐབས་བྱའོ། །
དང་ཐོག་ངས་ཚོང་ལས་སྦྱོང་བརྡར་ཞེས་པའི་ལེ་ཚན་དེའི་
སྐོར་ལ་བྱ་བ་སྒྲུབ་དུས་ངར་ཡང་བརྙན་འཕྲིན་ལེ་ཚན་དང་དྲ་
རྒྱའི་སྐོར་ལ་ཆ་རྒྱུས་མེད་མོད། འོ་ན་དེ་ནི་དཀའ་ངལ་ཞིག་རེད་
དམ་ཞེས་ན་ཡིན་སྲིད། འོན་ཀྱང༌། ངས་དེ་ཚོ་ཚང་མ་ཤེས་བྱ་
གསར་བ་ཞིག་སྦྱོང་བའི་གོ་སྐབས་སུ་བརྩིས་ཡོད། ངར་མཚོན་
ན་བྱ་བ་འདིར་གསར་དུ་ཞུགས་པས། ཕྱོགས་གང་ཐད་ནས་
དཀའ་ངལ་མི་ཉུང་བ་ཞིག་ཡོད་པ་སྨོས་མ་དགོས་པ་རེད། འདི་
ནི་དུས་ཚོད་ཐུང་ངུའི་ནང་བསླབ་ཚན་མི་འདྲ་བ་མང་བོ་ཞིག་
སྦྱོང་དགོས་པ་དང་ཀུན་ནས་མཚུངས། གལ་ཏེ་ངས་བརྙན་
འཕྲིན་གསར་བའི་ལས་འཆར་གྱི་བརྒྱ་ཆ ༩༥ ལེགས་འགྲུབ་
འབྱུང་གི་མེད་པ་རྟོགས་ཡོད་ཚེ། ངས་དེའི་སྐོར་ལ་བསམ་བློ་
མང་བོ་བཏང་ཡོད་ངེས་རེད། ངས་དེ་ཚོ་མ་རྟོགས་ཀྱང་ང་རང་
གི་ལས་དོན་གང་འཚམས་ཀྱིས་ལེགས་འགྲུབ་བྱུང་སོང༌། ང་ནི་
བྱ་བ་ཅི་ཞིག་བསྒྲུབས་ན་རྣམ་རིག་སྒྲིམ་མཁན་ཞིག་དང་དཀའ་
ངལ་གང་འདྲ་ཞིག་ལ་ཕྲད་ན་དེ་མ་ཐག་ཏུ་གདོང་ལེན་བྱེད
མཁན་ཞིག་ཡིན། གལ་སྲིད་བྱ་བ་ཡོད་ཚད་ལ་བརྩོན་ལེན་བྱ་མི་
དགོས་པར་རང་བཞིན་གྱིས་འགྲུབ་ཡོང་ཚེ། དེ་ནི་ཧ་ཅང་གི་
ཉོབ་སྣང་ལྡན་པ་ཞིག་ཡིན་ངེས། མདོར་ན། ཁྱོད་རང་གྲུ་བ་
བཟང་བོ་ཞིག་ཡིན་མིན་ནི་གཡོ་འགུལ་མེད་པའི་ཆུ་བོའི་སྟེང་
དུ་མངོན་མི་ཐུབ་པ་བཞིན་ཚོང་བ་ལེགས་པོ་ཞིག་ཡིན་མིན
ཡང་གནད་དོན་ལ་མ་ཕྲད་པར་རྟོགས་དཀའོ། །
རལ་ཧྥི་ཝལ་དྷོ་ཡིས་གསུངས་པ་ལྟར་ན། ལོ་རྒྱུས་ཀྱིས་
མཁས་པ་ཚོར་གདམས་པའི་བསླབ་བྱ་ཞིག་ནི། ང་ཚོས་ཕྱིའི་
ཤུགས་རྐྱེན་དང་ཁོར་ཡུལ་ལ་ཁ་ཡ་བྱེད་པ་ལས་བསམ་བློ་
གསར་བ་དང་རིག་པ་ཡང་དག་ལ་ཡིད་ཆེས་བྱ་རྒྱུ་གལ། འདི་
ནི་ང་ཚོས་དཀའ་ངལ་ལ་གཞིག་པ་ལས་རང་གི་དམིགས་འདུན་
ཆེད་འབད་བརྩོན་བྱ་དགོས་པའི་བསླབ་བྱ་ཞིག་རེད། གལ་སྲིད་
ང་ཚོས་རང་གི་བྱ་བ་ཡོད་ཚད་རང་བཞིན་གྱིས་ལེགས་འགྲུབ་
འབྱུང་བར་བསྒུགས་ནས་བསྡད་ན། འཛམ་གླིང་འདི་ཁྱོད་ཀྱི་
འདོད་པ་བཞིན་འགྱུར་མི་སྲིད། ང་རང་རྩོད་ལེན་བྱ་རྒྱུར་དགའ་
བས་ཡིན་སྲིད་མོད། གང་ལྟར། ངའི་བསམ་པར་རྩོད་ལེན་མེད་
ན་འཛམ་གླིང་ནི་བག་ལ་ཁུམས་པའི་ལེབ་གཟིགས་ཙམ་རེད།
བསམ་བློ་དེ་ནི་ངས་གནམ་སྙེག་ཁང་བཟང་འཛུགས་པའི་རྒྱུ་
རྐྱེན་ཞིག་ཀྱང་ཡིན་སྲིད།
ང་ལ་འཛུགས་སྐྲུན་ཕྱོགས་ནས་མཉམ་མྱོང་གང་འཚམ་
ཡོད་པའི་ཆ་ནས་བཤད་འདོད་པ་ནི། ཁྱོད་ལ་དཀའ་ངལ་ཅི་
ཞིག་འཕྲད་རུང་དཀའ་ངལ་དེ་དག་ཐག་གཅོད་ཞིབ་མོ་བྱ་རྒྱུ་
གལ་ཆེ། ཁྱོད་ཀྱིས་དཀའ་ངལ་དེ་ཚོ་འདོར་མ་ཐུབ་རུང་། དཀའ་
ངལ་དེ་ཚོའི་ནང་དུ་འཐིམ་མི་རུང༌། དཀའ་ངལ་ལ་གདོང་
གཏད་དེ་རང་གིས་རང་ལ་དྲི་བ་དྲིས། ཁྱོད་ཀྱིས་དཀའ་ངལ་ལ་
དབང་བསྒྱུར་དགོས་སམ་ཡང་ན་དཀའ་ངལ་གྱིས་ཁྱོད་ལ་
དབང་བསྒྱུར་དགོས། སེམས་ནང་དུ་དྲིས་ལན་གསལ་བོ་ཞིག་
ཡོད་པ་བྱ་དགོས།
གལ་ཏེ་ཨ་ཡན་སི་ཏན་གྱིས་གནད་དོན་ལ་རྒྱབ་གཏད་ནས་
ཐག་གཅོད་ཞིབ་མོ་བྱས་མེད་ཚེ། ཁོང་ཡང་འདི་ལྟའི་སྙན་
གྲགས་ཅན་གྱི་སྐྱེས་བུ་ཞིག་ཏུ་གྱུར་ཡོད་མེད་ཀྱང་བརྗོད་དཀའ་
བ་རེད། ཁོ་རང་གནད་དོན་གྱི་ནང་དུ་འཛུལ་ནས་ཡུན་རིང་
ཁོང་གིས་བོར་གནད་དོན་ལ་རྒྱུས་ལོན་བྱས་པར་མ་ཟད།
གནད་དོན་དེ་དག་གི་ངོ་བོ་ཅི་ཞིག་ཡིན་མིན་ཐག་མ་ཆོད་བར་
དུ་གནད་དོན་དེ་ཚོའི་སྐོར་ལ་བསམ་བློ་བཏང་ཡོད། དེ་འདྲ་
ཡིན་སྟབས་ཁོང་གིས་གནད་དོན་སེལ་བའི་ཐབས་ལམ་རྙེད་པ་
རེད། ང་ཚོ་ཨ་ཡན་སི་ཏན་མིན་ཡང་ང་ཚོས་ཁོང་གི་ཐབས་
ལམ་དེ་ཚོ་སྦྱོང་ཆོག་པ་རེད།
གལ་སྲིད་ཁྱོད་རང་གནད་དོན་ཞིག་ལ་ཕྲད་ཚེ་དེ་ནི་ངན་
རྟགས་ཤིག་མ་རེད། དེ་ཡིས་ཁྱོད་ཀྱིས་བྱ་བ་གང་ཞིག་གི་ཕྱིར་དུ་
འབད་འབུངས་བྱེད་ཀྱིན་ཡོད་པ་མཚོན། དེ་བས། དཀའ་ངལ་
ལམ་གནད་དོན་གྱི་ཐོག་ལ་བསམ་བློ་ཞིབ་མོ་བཏང་སྟེ་ཐག་
གཅོད་བྱ་དགོས་སོ། །

མ་ཉམས་གོང་འཕེལ་གཏོང་བའི་གོ་སྐབས་རྒྱུན་དུ་ཡོད།

བྱ་བར་སྤྲོ་སེམས་ཁེངས་ཡོད་པའི་མི་ཞིག་ཡིན་ན།
འཚོ་བའི་ཁྲོད་དུ་སྐྲག་དགོས་དོན་གང་ཡང་མེད།
ཟཱ་མོལ་གྷོལ་དྷི་ཝན།
ཁྱོད་ཀྱི་མི་ཚེའི་ཉིན་མོ་རེ་རེ་ནི་ཧ་ཅང་གི་གལ་ཆེན་དང་
དམིགས་བསལ་བ་ཞིག་ཡིན། གལ་ཏེ་ཁྱོད་ཀྱིས་ཉི་མ་རེ་རེའང་
གཙུགས་སུ་འཛིན་ཐུབ་ན། ཁྱོད་ནི་འབྱུང་འགྱུར་གྱི་འཚོ་བའི་
ནང་སྔར་ལས་ལྷག་པའི་ནུས་ཤུགས་དང་ཧུར་བརྩོན་ཅན་དུ་
འགྱུར་ངེས། མ་ཟད་འདི་ནི་བསམ་པ་ཐམས་ཅད་ཡིད་བཞིན་
འགྲུབ་ཚུལ་གྱི་ཐབས་ལམ་ཡག་ཤོས་ཀྱང་ཡིན། ཁྱོད་ཀྱིས་རང་
ཉིད་ལ། དེ་རིང་ནི་ཉི་མ་གལ་ཆེན་ཞིག་ཡིན། ཞེས་དྲན་གསོ་
བྱེད་པའི་གོམས་གཤིས་བརྒྱུད་ལ་འཇགས་པར་བྱེད་དགོས། མ་
ཟད་ཁྱོད་ཀྱིས་ད་ལྟ་ནས་མགོ་བརྩམས་ཏེ་རང་ཉིད་ལ་དེ་ལྟར་
བརྗོད་ཚེ། ཁྱོད་ལའང་བྱ་གཞག་སྒྲུབ་པའི་འདུན་པ་ཞིག་ངང་
ངམ་ཤུགས་ཀྱིས་སྐྱེ་བར་འགྱུར་ཞིང་། འདུན་པ་དེ་ཡང་གོང་
ནས་གོང་དུ་འཕེལ་བར་འགྱུར་རོ། །
དེ་ཡང་བྱ་བར་སྤྲོ་སྣང་འཕེལ་བ་ནི་བྱ་བ་གང་དེ་ལེགས་པར་
འགྲུབ་པའི་ཐོག་མའི་གོམས་སྟབས་ལྟ་བུ་ཡིན། གོམས་སྟབས་
འདི་བརྒྱུད་ནས་བྱ་བ་ཡོད་ཚད་ཇེ་ལེགས་སུ་འགྲོ་བས། ཁྱོད
ཀྱིས་ཀྱང་རང་ཉིད་ལ་བྱ་བར་འབད་པའི་ནུས་པ་དང་འདུན་པ་
སྐྱེ་ཕྱིར་འབད་བརྩོན་མང་བོ་བྱ་མི་དགོས། ད་ལྟ་ཁྱོད་ཀྱིས་བྱ་
བ་ཇི་ལྟར་སྒྲུབ་ཀྱིན་ཡོད་མེད་ལ་མ་བལྟོས་པར་ཁྱོད་ཀྱིས་སྒྲུབ་
པའི་བྱ་བ་ཉིན་རེ་བཞིན་དུ་ཇེ་མང་དང་ཇེ་བཟང་ཡིན། འདི་
ནི་ངས་ཆོག་ཤེས་ལ་ཇི་ལྟར་རྒྱབ་གཏད་པ་དང་ཇི་ལྟར་འཕེལ་
རྒྱས་ཀྱི་བསམ་བློ་གོང་དུ་སྤེལ་ཚུལ་ཡང་རེད།
དཔེར་ན། ངས་ཁྲི་རཱམ་ཕིའི་ཁང་བརྩེགས་ཆེན་མོ་འཛུགས་
སྐྲུན་བྱས་ཚར་བ་ནི་ལེགས་འགྲུབ་ཆེན་པོ་ཞིག་ཡིན་སྲིད་མོད།
འོན་ཀྱང་། ངའི་སེམས་ནས་དེ་ནི་ལས་དོན་གསར་དུ་མགོ་
བརྩམས་པ་ཙམ་ཞིག་ལ་དངོས་བཟུང་ཡོད། དེ་བས། ང་རང་
མུ་མཐུད་ནས་མདུན་དུ་བསྐྱོད་དེ། ཁྲི་རཱམ་ཕིའི་རྒྱལ་སྤྱིའི་ཁང་
བརྩེགས་འཛུགས་སྐྲུན་བྱས་པ་ཡིན། འདི་ནི་རང་ཉིད་ཀྱང
དགའ་ཚོར་སྐྱེས་དགོས་པའི་ལེགས་འགྲུབ་ཅིག་ཡིན།
ཕལ་ཆེར་ངས་རྩོད་ལེན་བྱས་པས་ཡར་རྒྱས་ཡོང་ཡོད་སྲིད་
ཀྱང༌། དེ་ལས་ཀྱང་གལ་ཆེ་བ་ཞིག་ནི་རྩོད་ལེན་ནི་རང་ཉིད
ཀྱིས་རང་ཉིད་ལ་སྦྱིན་དགོས་པ་ཞིག་ཡིན། ངས་གཞན་སུ་ཞིག་
ལ་ལད་ཟློས་བྱེད་དོན་མེད་ཀྱང་། ངས་རང་ཉིད་ཀྱི་དམིགས་
ཡུལ་དང་བསམ་དོན་འགྲུབ་ཆེད་ངེས་པར་དུ་རྩོད་ལེན་བྱ་
དགོས། དཔེར་ན། ཁྲི་རམཱ་ཕི་ཨར་ཁང་ཚོགས་པ་རྒྱ་བསྐྱེད་པས་
དུས་ཡུན་ཐུང་ངུའི་ནང་ཁྲི་རཱམ་ཕི་རྒྱལ་ཡོངས་ཚོགས་པ་བྱུང་
བ་དང༌། དེ་ཡིས་ང་ཚོའི་ཨར་ཁང་གི་རྩེར་སོན་སྤུས་རྟགས་
ཁྱབ་ཁོངས་རང་བཞིན་གྱིས་རྒྱ་བསྐྱེད་པ་རེད། ངས་སྒྲོ་རྣལ་
སྒྲི་རྗིར་དང། ཨ་བཱན་ཁི། ཨ་རེ་ཁི་ཚོར་སྤུས་རྟགས་འདི་
འཛམ་གླིང་ཁྱོན་ཡོངས་པོར་རྒྱ་བསྐྱེད་དགོས་པའི་སྐུལ་འདེད་
གཏོང་གིན་ཡོད། གལ་ཏེ་ང་རང་ལེགས་འགྲུབ་དེ་དག་གིས་
ཡིད་ཚིམས་ཏེ། རྒྱང་རིང་ནས་ཚོགས་པ་འདི་མུ་མཐུད་དུ་འཕེལ་
རྒྱས་དང་ལེགས་འགྲུབ་ཡོང་བར་བསྒུགས་ན་དེ་ནི་འབྱུང་མི་
སྲིད། རྒྱུ་མཚན་ང་རང་ཉིད་ཀྱིས་འབད་བརྩོན་གང་ཡང་མ་
བྱས་པས་སོ། །
དེ་བས། ཁྱོད་ཀྱིས་ནམ་ཡང་རང་ཉིད་ཀྱིས་སྒྲུབ་ཐུབ་པ་ཡོད་
ཚད་བསྒྲུབས་ཚར་བ་ཡིན་བསམ་པའི་འདུ་ཤེས་སྐྱེ་མི་རུང་སྟེ།
དེ་ཡིས་རང་ཉིད་ཀྱི་འཇོན་ཐང་བག་ལ་ཞ་རུ་འཇུག་གོ། །ཁྱོད་
ཀྱི་དབུགས་རྒྱུན་ཆད་ལ་ཉེ་བ་མེད་ན་ཁྱོད་ལ་ད་དུང་སྒྲུབ་ཐུབ་
པའི་བྱ་བ་མང་བོ་ཡོད། ང་ཚོས་ངོ་ཤེས་དེ་དག་གི་ཁྲོད་དུ་ཡོད་
ཚད་ལ་ངེས་ཤེས་སྐྱེས་པའི་མི་འགའ་ཡོད། ཁོ་ཚོས་ངར་དྲན་
གསོ་བྱེད་པ་ནི་འཁོར་བར་ངེས་འབྱུང་སྐྱེས་པའི་མི་ཚོས་དངོས་
པོ་ཡོད་ཚད་ཀྱི་རིན་གོང་རྟོགས་ཀྱང་དངོས་པོ་ཅི་ཞིག་གི་རིན་
ཐང་མ་རྟོགས་པ་དེ་རེད། ང་ཚོས་རང་ཉིད་ཀྱི་འཇོན་ནུས་དང་
དངོས་པོ་ཐམས་ཅད་ཀྱི་རིན་ཐང་གི་ཆོས་ཉིད་རྟོགས་པར་བྱས་
ཏེ། བསླུ་བྲིད་ཀྱི་བསམ་བློ་དེ་དག་དང་ཁ་ཐག་རིང་དུ་གཏང་
དགོས། མ་ཟད་ཉི་མ་རེ་རེ་ནི་སྔར་ལས་ལྷག་པའི་རིན་ཐང་ཅན་
དུ་བསྒྱུར་རྒྱུ་དེའོ། །
༼ཚོང་ལས་འོས་སྦྱོང་༽ཞེས་པའི་ལས་ཀའི་བྱ་འགུལ་གཅིག་
ནི། ལས་མི་རྣམས་སྡེ་ཁག་འགར་བགོས་ཏེ་སྡེ་ཁག་དག་གིས་
རྒན་རབས་རྣམས་ཀྱི་ཆེད་དུ་ཚན་རྩལ་འགྲེམས་སྟོན་འགྲན་
བསྡུར་ཞིག་སྤེལ་བ་དང་། དེའི་དམིགས་ཡུལ་གྱི་ཆ་ཤས་ཤིག་ནི་
སྤྱི་ཚོགས་ལ་དྲིན་ལན་འཇལ་རྒྱུ་དེ་རེད། དེ་བས། བྱ་འགུལ་
འདི་ནི་ངས་ནེའུ་ཡོག་གྲོང་ཁྱེར་དུ་ཞལ་འདེབས་ཕུལ་བའི་གླིང་
ཀ་༼ཁྲོམ་ཕུ་ས་ཆ་༽ ཞེས་པ་དེར་བཀོད་སྒྲིག་བྱས་པ་ཡིན། རྒྱལ་
ཁ་ཐོབ་པའི་ཚོགས་ཆུང་དེ་བྱིས་པའི་སྨན་ཁང་དུ་སོང་སྟེ་བྱིས་
པ་ཚོར་ལེགས་སྐྱེས་བྱིན་པ་དང་མཉམ་དུ་དུས་ཚོད་བསྐྱལ།
ཚོགས་མི་རྣམས་ཕྱིར་ཡོང་སྟེ་མཇུག་བསྡོམས་བྱས་པ་ནི་རྒན་
རབས་པ་ཚོར་ཞབས་ཞུ་བསྒྲུབས་པས་ཁོ་ཚོའི་སེམས་སུ་དགའ་
བ་ཚད་མེད་སྐྱེས་པ་དང༌། ཕྲུ་གུ་ཚོའི་ངོ་གདོང་གི་ལྷད་མ་
འདྲེས་པའི་འཛུམ་མདངས་དེ་མཐོང་བས་དེ་ལས་ཀྱང་སེམས་
ཚོར་འཕར་མ་ཞིག་སྐྱེས་སོང་ཟེར། ཁོ་ཚོས་ནུས་པ་ཡོད་རྒུ་
བཏོན་ནས་འབད་བརྩོན་བྱས་པ་དེས་ཁོ་ཚོའི་དྭངས་གཙང་གི་
ལྷག་བསམ་མཚོན། སྐྱེ་བོ་ཡོད་དོ་ཅོག་ལ་དམིགས་བསལ་ལམ་
གལ་ཆེན་གྱི་ཉིན་མོ་ཡོད་པས་སྔར་ལས་འབད་བརྩོན་དང་
ཞབས་འདེགས་གང་ཐུབ་བསྒྲུབས་ན་ཚང་མར་ཕན་པ་འབྱུང་
ངེས་སོ། །

དཀའ་ངལ་ལ་གདོང་གཏོད་པ།

མཁས་པའི་སེམས་ལ་ཕུགས་བསམ་བཅངས། ། བླུན་པོའི་སེམས་ལ་རེ་བ་བཅངས། །
ཝ་ཤིན་ཁྲིན་ཨེར་བེན།
འཛམ་གླིང་འདིར་ཐབས་མཁས་ཀྱི་དཔེ་མཚོན་ཕུན་
སུམ་ཚོགས་པ་ཞིག་མཆིས་ལ། ཐབས་མཁས་ཞེས་པའི་དོན་ནི་
རང་རྐྱ་ཐུབ་པའམ། ཡང་ན་གསར་གཏོད་ཀྱི་བསམ་བློ་དང་བྱ་
སྤྱོད་ལ་གོ་བ་ལེན་པར་བྱ། དེང་སང་ང་ཚོས་དེ་ལ་སྒམ་ཆུང་
དང་བྲལ་བའི་བསམ་བློ་ཞེས་འབོད་ཀྱིན་ཡོད། བརྡ་ཆད་འདི
ནི་དུས་རབས་ཉི་ཤུའི་མགོ་སྟོད་དུ་དབྱིན་ཇིའི་གྲངས་རིག་
མཁས་པ་ཞིག་གིས་གསར་གཏོད་བྱས་པའི་མགོ་རྙོག་རིག་པ་
ལས་བྱུང་བར་ཚོད་དཔག་བྱེད་ཀྱིན་གདའ། ཁྱོད་ཀྱིས་ཐ་སྙད་
དེ་ཇི་ལྟར་འགྲེལ་ནའང༌། དེ་ནི་དཀའ་ངལ་ལ་གདོང་གཏོད་
པའི་དོན་ནོ། །དཀའ་ངལ་ལ་གདོང་གཏོད་པའི་ལམ་ཕྲན་ནི་ཧ་
ཅང་འགྲོ་བདེ་བའི་ལམ་བུ་ཞིག་མིན་སྲིད། དེ་བས། སྐབས་རེར་
ལམ་ཁ་སླ་ཤོས་འདེམས་པ་ནི་མི་བུ་སྤྱིར་བཏང་བའམ་ཐ་མལ་
བའི་བྱེད་སྟངས་ཤིག་ཡིན། གལ་ཏེ་ཁྱོད་ཀྱིས་ལམ་བུ་སླ་ཤོས་
ཤིག་བསྙེགས་ནས་སོང་ན་ཐལ་དྲགས་པ་གང་ཡང་མེད། འོན་
ཁྱོད་ཀྱིས་དུས་ཚོད་ཅིག་བཏང་ནས་ངའི་དཔེ་ཆ་འདི་ཀྱང་།
ཀློག་པར་དཔག་ན་དེ་ནི་ཁྱོད་ཀྱི་རང་གཤིས་མིན་པར་སྙམ།
དང་ཐོག་ང་རང་ས་ཁང་ཐོན་ལས་ལས་རིགས་ཀྱི་བྱ་བར་
ཞུགས་མགོ་བརྩམས་དུས། ངའི་ཨ་ཕའི་སེམས་ངོར་ངས་མཱན་ཧཱ་
ཋན་དུ་ཐོག་བརྩེགས་ཁང་ཆེན་རྒྱག་འདོད་པ་དེ་གླེན་རྟགས་
ཤིག་རེད་སྙམ་འདུག འོན་ཀྱང་། ངར་མཚོན་ན་དེ་ནི་དཀའ་
ངལ་ལ་གདོང་གཏོད་པ་ཙམ་དང༌། མ་ཟད་ངས་ལམ་ཁ་འདིར་
ཞུགས་ན་ཡིད་ངོར་ཤོང་དཀའ་བའི་འགལ་རྐྱེན་འབྱུང་བ་
རྟོགས་ཀྱིན་ཡོད། ང་ནི་རང་ཉིད་ལ་དབང་བའི་བྱ་གཞག་
ལེགས་འགྲུབ་ཕྱིར་འབད་བརྩོན་བྱེད་མཁན་ཞིག་གམ། བྱ་
གཞག་འཛུགས་སྐྲུན་བྱེད་པའི་སྐྱེས་བུ་ཞིག་ཡིན་ན་ངེས་པར་དུ་
རང་སྐྱ་འཕེར་བíདང་གསར་གཏོད་ཀྱི་བསམ་བློ་ལྡན་དགོས་
པའང་རྟོགས་ཀྱིན་ཡོད། ང་རང་དགའ་ཚོར་སྐྱེས་དགོས་པ་
ཞིག་ནི་ངས་ལམ་ཁ་འདི་བདམས་ནས་འདིའི་ཕྱོགས་སུ་གོམ་ཁ་
བསྒྱུར་མགོ་བརྩམས་པ་དང་། ལྷག་པར་དུ་ང་རང་ཁྱིམ་ཚང་
ཚོང་ལས་ཀྱི་བྱ་བ་འདི་ལ་སྤྲོ་སྣང་ཆེ་བས་ལས་ཀ་འདི་རང་
འཇགས་སུ་གནས་པར་འདོད།
སྟབས་ལེགས་པ་ཞིག་ལ། ང་ནི་ཤེས་ཡོན་དང་ཉམས་མྱོང་གི་
རྒྱབ་རྩ་མཐུག་པའི་མི་ཞིག་ཡིན། ངས་རྒྱུན་དུ་གཞན་པར་དྲན་
སྐུལ་བྱེད་པ་ནི། བྱ་བ་ཅི་ཞིག་སྒྲུབ་ཀྱང་གྲ་སྒྲིག་མེད་པར་ཧོལ་
རྒྱུག་བྱ་མི་ཉན། དཔའ་ངར་དང་ཧོལ་རྒྱུག་བར་ལ་ཁྱད་པར་
ཆེན་པོ་མེད་ཅེས་པའི་གནའ་གཏམ་དེ་བདེན་པ་རེད། ང་ཚོ་ཆུ་
ནང་དུ་མ་མཆོངས་སྔོན་རླབས་ཀྱི་ཁ་ཕྱོགས་ངེས་རྒྱུ་གལ་ཆེ། ཆུ་
ནང་དུ་མཆོངས་རྗེས་སྔ་ཕྱི་མ་གཏོགས་ཉེན་ཁར་འཕྲད་ངེས་
ཡིན། ཉེན་ཁ་ཞེས་པ་ནི་མ་རྟོགས་པའི་དོན་ནོ། ། ཆུའི་གཏིང་
ཟབ་མིན་ལ་མ་བལྟོས་པར་སྲོག་ཆགས་ཆུ་ཀླུང་དང་ཉ་ཆེན་
ཤཱརྐ་གཉིས་གང་དུའང་ཡོད་སྲིད། སྐབས་རེར་ཁྱོད་ཀྱིས་ཉེན་ཁ་
དེ་དག་མཐོང་དུས་ཕྱི་དྲགས་ཡོད་སྲིད། ཁྱོད་ལ་ཁྱད་འཕགས་
དང་བག་ཕེབས་ཀྱི་རྣམ་རིག་ཡོད་ནའང་ཉེན་ཁའི་འདུ་ཤེས་དེ་
དག་སེམས་ལ་འཛིན་རྒྱུ་གལ་ཆེན་པོ་རེད།
ཆཱ་རིལ་སི་དྷི་གྷོ་ལེ་ནི་སྙན་གྲགས་ལྡན་པའི་སྐྱེས་བུ་ཞིག་ཡིན།
ཁོང་གིས་འཛམ་གླིང་འཁྲུག་ཆེན་གཉིས་པའི་སྐབས་སུ་བྱས་
རྗེས་བླ་ན་མེད་པ་བཞག ཁོང་ནི་ལོ་རྒྱུས་དང་རྩོམ་རིག་ལ་
མཁས་པའི་ཁྱིམ་རྒྱུད་ཅིག་ནས་འཁྲུངས། དེ་བས། ཡབ་ཆེན་
གྱིས་ཆུང་དུས་ནས་ཁོང་ལ་རྩོམ་རིག་དང་ལྟ་གྲུབ་སོགས་ཀྱི་
སྐོར་སློབ་ཁྲིད་གནང་། ཡིན་ཡང་། ཁོང་ནི་དམག་དོན་སྐོར་གྱི་
བྱ་བར་དགའ་བས་བྱ་གཞག་གཞན་དག་བློས་བཏང་སྟེ། རང་
གི་དགའ་ཕྱོགས་ཀྱི་རྗེས་སུ་སྙེག་པར་ཐག་བཅད། ཕྱིས་སུ་ཁོང་
ནི་ལོ་རྒྱུས་སྟེང་ཞིམ་པ་མེད་པའི་དཔའ་བོ་ཞིག་གི་དཔེ་མཚོན་
དུ་གྱུར། ནཱ་ཛི་འཇར་མན་དམག་མཚམས་འཇོག་རྒྱུའི་གྲོས་
མོལ་བྱེད་སྐབས། ཁོང་གིས་གྲོས་གཞི་དེར་གཏན་ནས་མོས་
མཐུན་མ་བྱས། དེ་བས། ཁོང་གི་མཚན་ལ་ཡང་དང་ལེན་
བྱེད་པའི་དཔའ་བོ་ཞེས་ཐོགས། སྐབས་དེར་འཁྱོག་བཤད་ཀྱི་
སྐད་ཆའི་མཁའ་དབུགས་ཡེ་ནས་མེད། ངས་ཁོང་གི་མི་ཚེ་སྟོད་
ཀྱི་ལོ་རྒྱུས་གསལ་བོ་མི་ཤེས་མོད། འོན་ཀྱང་། ཚོད་དཔག་བྱ་
ཐུབ་པ་ནི། ཤེས་ཡོན་ལྡན་པའི་ཁྱིམ་ཚང་གི་བྱིས་པ་ཡིན་རྐྱེན་
ཁོང་གིས་ཐག་གཅོད་མ་བྱས་སྔོན་དུ་དམག་དོན་སྐོར་གྱི་བྱ་བར་
ཞིབ་འཇུག་དང་མཉམ་མྱོང་གང་འཚམ་ཡོད་ངེས་རེད། ཁོང་
གིས་རང་ཉིད་ཀྱིས་ཅི་ཞིག་སྒྲུབ་འདོད་པ་ཤེས་རྗེས་རང་སེམས་
ཀྱི་རྗེས་བསྙེགས་པར་སྙམ་མོ།། ། དེས་ན། ང་ཚོས་གཞན་གྱིས་ཅི་
ཞིག་སྒྲུབ་ཀྱིན་ཡོད་པར་གཞིག་པ་ལས་རང་ཉིད་ཀྱི་བསམ་བློའི་
རྗེས་སུ་བསྙེགས་ན་ལེགས། གཞན་གྱི་བསམ་བློའི་ཤུགས་རྐྱེན་གྱི་
བཀག་རྒྱ་ལས་གྲོལ་ཏེ་རང་ཉིད་ཀྱི་མི་ཚེའི་ལམ་ཁར་སོང་ན།
རང་ཉིད་ཀྱི་འཇོན་ནུས་རྟོགས་ཤིང་དེ་དང་འོས་འཚམ་གྱི་
མཁའ་དབུགས་རྙེད་སྲིད། རང་ཉིད་ཀྱིས་འདེམས་པའི་ཁ་
ཕྱོགས་ཐོག་བསམ་བློ་ཞིབ་ཕྲ་གཏོང་བ་དང༌། ངར་ཤུགས་
གཅིག་སྒྲིམ་གྱིས་འབད་བརྩོན་གནང་ན་འབྱུང་འགྱུར་གྱི་ལམ་
བུ་བསྐྲུན་ཏེ། གཞན་གྱིས་ཡིད་སྨོན་འཆོར་སའི་འཚོ་བ་རོལ་
ཐུབ། ངས་འདིའི་རིགས་ལ་བློ་བདེ་བག་ཕེབས་ཀྱི་འཚོ་བ་སྐྱེལ་
སྟངས་ཟེར་གྱིན་ཡོད། མདོར་ན། ཆོག་ཤེས་ཆེ་དྲགས་ན་ཁྱོད་ལ་
གྲུབ་འབྲས་ཆེན་པོ་ཞིག་འཐོབ་མི་སྲིད་དོ། །
ངས་སྔོན་ཆད་ལས་མི་ཞིག་ཕྱིར་ཕུད་བཏང་བ་ད་དུང་དྲན་
གྱིན་འདུག ལས་མི་དེས་ཁོས་བསྒྲུབས་པའི་བྱ་བ་དེ་འདོད་བློ་
ཁེངས་པ་ཞིག་ཡིན་ཞེས་བཤད། སྐད་ཆ་དེ་ཐོས་རྗེས་ང་རང་ཧ་
ལས་སོང་། ཁོ་རང་ཉིད་ལ་འདོད་བློ་ཁེངས་ཡོད་ནའང་། ངའི་
འདོད་བློ་ཡེ་ནས་ཁེངས་མེད། དེའི་ཕྱིར་ངའི་སར་ཁོ་ལྟ་བུའི་
ལས་མི་འདུག་ས་མེད། ངར་མཁོ་བའི་ལས་མི་ནི་བྱ་བ་ཇེ་ལེགས་
གཏོང་སླད་གོམ་གང་མདུན་སྤོ་བྱེད་ཐུབ་མཁན་གྱི་མི་དེ་ཚོ་
ཡིན། བདག་གཞན་སུའི་ཆེད་ཡིན་ནའང་ལས་སླ་བོར་འདོད་
བློ་ཁེངས་མི་ཉན། ཚད་གཞི་མཐོ་སར་དམིགས་ཏེ་དཀའ་ཁག་
ལ་བཟོད་སྲན་བྱེད་ཐུབ་དགོས།དེ་བས་རླབས་རྒྱུན་གྱེན་དུ་ལྡོག་
ཡོང་ནའང་དཔའ་ཞུམ་མི་རུང་།
ང་ཚོས་ཐོག་མར་ཁང་བ་འཛུགས་སྐྲུན་བྱ་མགོ་བརྩམས་དུས་ས་
གཞི་གཤེག་པ་ཞེས་པའི་བརྡ་ཆད་ཅིག་འཁོལ་གྱིན་ཡོད། བརྡ་
ཆད་འདི་དངོས་པོ་གང་ཞིག་གསར་བ་དང་གསར་གཏོད་ཡིན་
པར་འགྲེལ་བརྗོད་ཀྱི་ཚུལ་དུའང་བཀོལ། ཁྱོད་ཀྱིས་མི་ཚེ་འདི་
ས་གཞི་གཤེག་པ་ལྟ་བུ་བྱ་བར་འབད་བརྩོན་གང་ཐུབ་གནང་བ་
དང་། དུས་མཚུངས་སུ་སེམས་ནང་དུ་མཐའ་འཁོར་ན་ཆུ་ཀློང་
དང་རླབས་རྒྱུན་ཡོད་པའང་ངེས་དགོས། འདི་ནི་རླབས་རྒྱུན་གྱི་
ཡངས་རྩེར་འགྲོ་ཐུབ་པའི་ཐབས་ལམ་ཡག་ཤོས་ཤིག་ཡིན་ནོ། །

བྱ་བ་ལེགས་འགྲུབ་ཡོང་བར་ཐབས་སྣ་ཚོགས་ཡོད།

རྒྱན་དུ་དམིགས་བསལ་གྱི་སྒོ་ནས་བྱ་བ་སྒྲུབ་པའི་མི་ཚོར་དམིགས་བསལ་གྱི་ནུས་པ་
ཞིག་འཛོམས་ཡོད།
ཨ་རེ་སི་ཀྲོ་ཁྲིལ།
འཇིག་རྟེན་གྱི་སྐྱེ་བོ་སུ་ཡིན་ནའང་། རང་རང་གི་བྱ་བ་ལེགས་
འགྲུབ་ཡོང་བའི་ཐབས་ལམ་སྣ་ཚོགས་ཤིག་མཆིས་ཏེ། རེ་འགའ་
ཡིས་།་བརྟག་ཞིབ་དང་བསམ་གཞིག་ཡུན་རིང་གཏོང་བས་རྒྱུ་
བྱས་ཏེ་བྱ་བ་གང་སྒྲུབ་མི་འགྱང་བར་འགྲུབ་ཀྱིན་ཡོད། ཡང་ཁ་
ཤས་ཀྱིས་དུས་ཡུན་ཐུང་ངུའི་ནང་བྱ་བ་སྒྲུབ་མགོ་བརྩམས་ཀྱང་
ལེགས་འགྲུབ་ཡོང་བར་རེ་ཞིག་ངལ་དགོས་པའོ། །སྐབས་རེར་
དེ་གཉིས་ཀྱི་མཇུག་འབྲས་གཅིག་མཚུངས་ལྟ་བུར་འགྱུར་གྱིན་
ཡོད། ཁ་དཔེ་ཞིག་ལ་རང་ལ་རང་གི་ལམ་ཁ་ཡོད། ཅེས་པ་ལྟར།
ཐབས་འདི་འགྲིག་དང་འདི་ནོར་ཟེར་བ་ཞིག་མ་མཆིས་སོ། །
སྔོན་ཆད་བརྡ་ཁྱབ་རྩོམ་འབྲི་མཁན་ཞིག་ཡོད། ང་རང་ཁོའི་ལོ་
རྒྱུས་ལ་དགའ་བོ་ཡོད། ཁོ་རང་སྐབས་རེར་བསམ་གཞིག་ནང་
མགོ་འཁོར་ཏེ་ལས་ཞུགས་བྱེད་ཀྱིན་མེད། མ་ཟད་བྲེལ་འཚུབ་
ཅི་ཡང་མེད་པར་སྒེའུ་ཁུང་འགྲམ་དུ་མནོ་བསམ་གྱི་དབྱིངས་ལ་
ཤོར། ལས་མི་གཞན་དག་གིས་དེ་མཐོང་ནས་མགོ་གཙོ་ལ་
བསམ་འཆར་བཤད། མགོ་གཙོས་བསམ་འཆར་དེ་ཐོས་རྗེས་
དགའ་མགུ་དང་བཅས་ལས་མི་ཚོར་འདྲི་རྒྱུར། དུས་ཡུན་ཅི་
ཙམ་ལ་ཁོ་རང་དེ་ལྟར་བསམ་བློ་གཏོང་གིན་འདུག རྗེས་ཕྱོགས་
ཁྱོད་ཚོ་སུ་ཡིས་ཁོ་དེ་ལྟར་ཡོད་པ་མཐོང་ན་ཁོ་ལ་ཚིག་ཇ་རེ་
སྤྲད་པ་ལས་བར་ཆད་བྱ་མི་ཉན། ཞེས་ལབ། དེ་སྔོན་ཡང་ཁོས་
དེ་ལྟར་ཡིན་རིང་ལ་བསམ་བློ་བཏང་རྗེས། ཕྱིས་སུ་ཁོ་ལ་ཨ་
སྒོར་དུང་ཕྱུར་མང་བོ་གསོག་ཐབས་ཀྱི་བློ་སྒོ་རྙེད་པ་རེད། ཁྱོད
ཚོས་ཅི་ཞིག་བསྒྲུབས་ནའང་ཁོ་ལ་བར་ཆད་བྱ་མི་ཉན། ཞེས་
བརྗོད། རང་ལ་རང་གི་ལམ་ཁ་ཡོད་ཟེར་བ་འདི་ལྟར་རེད། ང་
ཚོ་ཚང་མར་རང་རང་གི་བྱ་བ་སྒྲུབ་པའི་བརྒྱུད་རིམ་མི་འདྲ་བ་
རེ་ཡོད་ངེས། གནད་དོན་གཙོ་བོ་དེ་མཇུག་འབྲས་རེད།
གལ་ཏེ་མི་ལ་ལས་ངའི་ལས་ཀའི་བརྒྱུད་རིམ་ལ་དབྱེ་
ཞིབ་བྱས་ན། ཁོ་ཚོས་འཕྲལ་དུ་འདི་ལྟར་བཤད་ངེས་རེད། ཁོས་
དུས་ཚོད་མང་ཆེ་བ་ཁ་པར་ཐོག་ལ་བཏང་འདུག་ཅེ་ན། དེ་
བདེན་པ་རེད། ངས་ཁ་པར་ལམ་ནས་སྐད་ཆ་མང་བོ་ལབ་ཀྱིན་
ཡོད། འོན་ཀྱང༌། དེ་ནི་ངའི་ཚོང་ལས་ཀྱི་བྱ་བ་རེད། ངས་ཉིན་
གོང་བོར་ཁ་པར་ཐོག་ནས་རྙོག་བཤད་རྒྱག་གིན་མེད། དེ་ཚོ་
ཚང་མ་ཁྱོད་ཀྱིས་གཞན་ལ་ལྟ་སྟངས་དང་འཛིན་སྟངས་ལ་རག་
ལས་ཡོད། ཁྱོས་མཐོང་བའི་གནས་སྟངས་སམ་སྤྱོད་པ་དེ་ངར་
རྒྱབ་སྐྱོར་གྱི་འོད་སྣང་ཡིན་ན་རབ་དང་མིན་ནའང་ཆོག ངས་
རང་ཉིད་ཀྱི་བྱ་བ་མང་བོ་ཞིག་ལེགས་འགྲུབ་ཡོང་བར་བྱེད་
ཀྱིན་ཡོད། དེ་ནི་ངའི་བྱ་བ་སྒྲུབ་སྟངས་རེད། གལ་སྲིད་ཁྱོད་
ཀྱིས་ངེས་པར་དུ་ངས་ཁ་པར་ནང་དུ་རྙོག་བཤད་བརྒྱབས་ནས་
བསྡད་འདུག་ཟེར་ན་ཆོག་མོད། འོན་ཀྱང་། ངའི་ལེགས་འགྲུབ་
ཀྱི་བྱ་བ་མུ་མཐུད་ནས་ཡོང་ངེས་ཡིན།
ཁྱོད་ཀྱིས་ངེས་པར་དུ་རང་ལ་ཆེས་འཚམ་པའི་བྱ་བ་ཞིག་སྒྲུབ་
པའི་ཐབས་ལམ་རྙེད་དགོས། ངལ་རྩོལ་གྱིས་བྱ་བ་བསྒྲུབས་ན་
མི་འགྲིག་པ་མེད་ཀྱང་། ངས་བསམས་ན་དེ་ནི་ཀླད་པ་མེད་
པའི་མི་ཚོའི་བྱེད་སྟངས་ཤིག་རེད། ཁྱོད་ཀྱིས་དཀའ་ལས་བརྒྱབ་
ནས་ལས་ཀ་བྱས་པ་དེས་མི་མང་བོའི་དུས་ཚོད་དང་འཇོན་
ཐང་འཕྲོ་བརླག་གཏོང་གིན་ཡོད། ཁྱོད་ཀྱི་ཉིན་གཅིག་ནང་བྱ་
བ་ལེགས་འགྲུབ་ཡོང་བའི་ཐབས་ལམ་ཡག་ཤོས་གང་རེད་དམ།
མི་ལ་ལས་དུས་ཚོད་འགའི་ནང་དཀའ་ལས་བརྒྱབ་པ་དེས་
གཞན་ཚོས་ཉིན་གཉིས་རེའི་ནང་བསྒྲུབ་དགོས་པའི་བྱ་བ་སྒྲུབ་
ཐུབ། གནད་འགག་གཙོ་བོ་ལས་ཀ་སྒྲུབ་ཕྱོགས་རེད།
དུས་ཡུན་གང་འཚམ་སོང་རྗེས་ཁྱོད་ཀྱི་གཤིས་ཀ་དང་
རང་གཤིས་ཀྱིས་ཁྱོད་ཀྱི་མི་གཞི་མངོན་པར་བྱེད་ངེས། ཨ་རེ་སི་
ཀྲོ་ཁྲིལ་གྱིས་ཁ་ཕྱོགས་སྟོན་པ་བཞིན། རང་གཤིས་ནི་ཁྱོད་ཀྱི་
སྤུས་ཀ་ཡིན། གལ་སྲིད་ཁྱོད་ཀྱི་དྭངས་གཙང་གི་རང་གཤིས་
འགྱུར་བ་མེད་པར་གནས་ན། ཁྱོད་ཀྱི་ཁྱད་འཕགས་ཀྱི་གཤིས་
ཀའང་འགྱུར་བ་མེད་པར་གནས་ཐུབ། དེ་ནི་ཁྱོད་ཀྱིས་གདམ་
དགོས་པའི་བྱ་བ་སྒྲུབ་ཐབས་རེད། ཁྱོད་ཀྱིས་རང་ཉིད་ཀྱི
གོམས་གཤིས་ལ་བསྐྱར་ཞིབ་ཐེངས་གཅིག་བྱས་ཏེ། རང་ཉིད
ཡང་དག་པའི་ཁ་ཕྱོགས་ཤིག་ལ་སྐྱོད་བཞིན་པ་ཁག་ཐེག་བྱ་
དགོས། ཕྱོགས་གཞན་ཞིག་ནས་བཤད་ན། ཁྱོད་ཀྱིས་རང་ཉིད་
ཀྱིས་མཐོང་འདོད་པའི་གྲུབ་འབྲས་ཤིག་ལ་བརྩོན་ལེན་བྱེད
ཀྱིན་ཡོད་པར་ཡང་ཁག་ཐེག་བྱ་དགོས། ཁྱོད་ཀྱིས་གྲུབ་འབྲས་
ཕྱོགས་སུ་འབད་ཐབས་ནི། ཁྱོད་རང་ཉིད་ཀྱི་བསམ་བློའི་རྗེས་
སུ་སྙེག་པ་ལས་གཞན་གྱི་ཤུགས་རྐྱེན་འོག་ཏུ་བྱ་བ་སྒྲུབ་ཀྱིན་
མེད་པར་རང་གིས་རང་ལ་ཁག་ཐེག་བྱ་དགོས།
ང་རང་གཞོན་དུས་སུ་མི་ཞིག་གིས་ང་ལ་འདི་ལྟར་བཤད་པ་
དྲན་གྱིན་འདུག མི་དང་བྱ་བ་གང་རུང་ལ་རྒྱུས་ལོན་བྱེད་པའི་
ཐབས་ལམ་ཡག་ཤོས་ནི་སྡོམ་ཚིག་འགོད་པ་དེ་མ་ཡིན་པར
བརྟག་དཔྱད་དང་དོན་དངོས་ལ་སླད་མ་ཞུགས་པའི་སྒོ་ནས་
གཞན་གྱི་བསམ་ཚུལ་ལ་ཉན་པ་དེའོ། །དེ་ནི་གསར་འགོད་པ་
ཚོའི་ཡང་དག་པའི་འགྲོ་ལུགས་ཡིན། ཕྱོགས་གཞན་ཞིག་ནས་
བརྗོད་ན། གསར་འགྱུར་ལ་ཕྱོགས་ལྷུང་རང་བཞིན་གྱི་ཆ་མེད་
ཅེས་པ་དེར་བསམ་བློ་གཏོང་ས་མང་བོ་འདུགདེང་གི་སྤྱི་ཚོགས་
སུ་ང་ཚོས་སྔར་ལས་ཀྱང་དེའི་ཕྱོགས་ལ་འབད་འབུངས་བྱ་
དགོས་པ་འདྲ།
ང་ཚོས་ཀུན་སྤྱོད་དང་ཁྲིམས་ལུགས་སོགས་གང་གི་
ཕྱོགས་ནས་གླེང་ནའང་། རང་ཉིད་ཀྱིས་བྱ་བ་སྒྲུབ་ཕྱོགས་ནི་
ཡང་དག་པའི་ལམ་ཁོ་ན་ཡིན་པའི་འདུ་ཤེས་སྐྱེ་མི་རུང་། ང་
ཚོའི་འཚོ་བའི་ཁྲོད་དུ་གདམ་གསེས་སྣ་ཚོགས་པ་ཞིག་མཆིས་པ་
དེ་ལ་དགའ་སྣང་དང༌། རང་ཉིད་ཀྱི་འཇོན་ཐང་དང་ནུས་པ་ལ་
ཡིད་ཆེས་བྱ་དགོས། གཞན་གྱི་དམིགས་ཡུལ་མངོན་འགྱུར་
ཕྱིར་དུས་ཚོད་དང་རྔུལ་ཆུ་ཅི་ཙམ་གཏོང་བ་ང་ཚོས་ཤེས་ཀྱིན་
མེད། ཝ་རཱན་བྷ་ཧྥེ་ཁྲི་ད་ལྟ་ཨ་སྒོར་ཐེར་འབུམ་མང་བོའི་
བདག་པོ་རེད། འོན་ཀྱང་། ཁོང་ལོ་དྲུག་ཡིན་པའི་སྐབས་སུ་ཐང་
ཆུ་སྒོ་བཙོང་བྱེད་མཁན་གྱི་བྱིས་པ་ཞིག་རེད། ཁོང་གིས་ཐང་ཆུ་
ཐུམ་བུ་གཅིག་གི་སྟེང་ནས་ཁེ་བཟང་ལ་སྒོར་ཟུར་གཉིས་རེ་
བསོགས་པ་རེད།
མདོར་ན། ཆེས་གནད་འགག་ནི་བྱ་བ་ལ་མཇུག་འབྲས་ལེགས་
པོ་ཞིག་ཡོད་མེད་དེ་རེད། མ་གཏོགས། འོག་ཐིག་ནི་ནམ་ཡང་
དྭངས་གསལ་གྱི་འོག་ཐིག་ཅིག་ཡིན། འོན་ཀྱང་། དེ་ནི་རྒྱུན་དུ་
ང་ཚོའི་རྨི་ལམ་མངོན་འགྱུར་ཕྱོགས་ཀྱི་དྲང་ཐིག་ཅིག་ཡིན་པའི་
ངེས་པ་མེད། གང་ཞེ་ན། ཚན་རིག་པ་ཚོས་དངོས་པོ་གང་རུང་
རེ་གསར་གཏོད་བྱ་ཕྱིར་ལོ་ཅི་ཙམ་ལ་འབད་ཀྱིན་འདུག་ཨང་།
དེ་ཡིས་བྱ་བ་གང་ཞིག་ལེགས་འགྲུབ་ཡོང་དགོས་ན་རྒྱུན་སྐྱོང་
སླད་མེད་བྱ་དགོས་པ་མཚོན། དེ་བས། མཛེས་སྡུག་གི་རྨི་ལམ་
མངོན་འགྱུར་ཆེད་དུ་འཆར་གཞི་ལེགས་པར་འགོད་པ་ནི་ཁྱོད་
ཀྱི་ཕུགས་རྒྱང་གི་ལས་ཀ་ཡིན་ནོ། །

དམིགས་ཡུལ་དང་ལྡན་པའི་ངང་འཚོ་བ།

གང་ན་ལམ་ཁ་ཡོད་པ་དེར་འགྲོ་བ་ལས་གང་དུ་ལམ་ཁ་དབེན་སར་སོང་སྟེ་རང་
ཉིད་ཀྱི་ལམ་བུ་གསར་དུ་སྐྲུན་ཅིག་གུ།
རཱལ་ཧྥི་ཝོལ་དྷི་ཨེ་མུར་སོན།
ངའི་མྱོང་གྲུབ་ཀྱི་མི་ཚེའི་གནས་ལུགས་ཤིག་ནི། མི་ཚེ་
ནི་གསར་རྟོགས་ཀྱི་རིམ་པ་དང་། ཡང་ན་དེ་དང་དུས་མཉམ་
དུ་གྲུབ་པ་ཞིག་རེད། ང་ཚོས་ཐོག་མར་ལྕགས་རྟ་ཞོན་སྟངས་
སྦྱོང་སྐབས་ཡིད་བློའི་ངོར་སྔར་མེད་ཀྱི་སྤྲོ་སྣང་ཞིག་ཡོད་པ་
བྱིས་པ་ཚོས་ཆེས་ཐོག་མར་འཁྱར་འཁྱོར་གྱི་གོམ་དྲན་ནམ།
སྟབས་སྒྱུར་བ་མཐོང་མྱོང་ངམ། དེ་དག་ཚང་མ་དུས་ཡུན་གལ་
ཆེན་ཞིག་རེད། གལ་སྲིད་ང་ཚོས་རྒྱུན་དུ་འདི་འདྲའི་སྤྲོ་སྣང་ལ་
མྱོང་གྲུབ་བྱ་ཐུབ་ན། ང་ཚོ་ཚང་མ་ཤེས་རབ་ཀྱི་བློ་སྒོ་འབྱེད་
པའི་ལམ་བུའི་སྟེང་དུ་ཡོད།
ངས་ཨ་ཡན་སི་ཏན་གྱིས། རིག་པ་གསར་བ་རྟོགས་པའི་བློ་
དེ་ནམ་ཡང་དེའི་སྐད་ཅིག་དང་བོའི་ངོ་བོར་འགྲོ་མི་སྲིད། ཅེས་
པའི་བཞེད་དགོངས་དེ་ཁས་ལེན་གྱིན་ཡོད། རྒྱུ་མཚན། ནམ་
ཞིག་ཁྱོད་ལ་གོམ་པ་སྤོ་བའི་ཤེས་པ་རྒྱུད་ལ་སྐྱེས་པ་ནས་བཟུང་
ཁྱོད་རང་གོག་ནས་འགྲོ་འདོད་མེད་ལ་དེ་ལྟར་འགྲོ་བར་དགོས་
པའང་མེད། གང་ཟག་ཡོད་དོ་ཅོག་ལ་མི་ཚེའི་གཏན་གྱི་འདུན་
མ་རེ་ཡོད་ཅིང་། དེ་ནི་རང་ཉིད་ཀྱིས་ནུས་ཤུགས་ཡོད་རྒུ་བཏོན་
ནས་བདེ་སྐྱིད་ཀྱི་འཚོ་བ་རོལ་རྒྱུ་ལས་གཞན་མ་ཡིན།
དོན་དངོས་སུ་དེ་ནི་སྒྲུབ་དཀའ་བ་ཞིག་གཏན་ནས་མིན། བྱ་
བ་དེ་འགྲུབ་ཕྱིར་ང་ཚོས་རང་ཉིད་ཀྱི་རིག་རྩལ་དང་འཇོན་ཐང་
མངོན་པར་བྱ་དགོས། འོན་ཀྱང་། ཡིད་ལ་དྲན་དགོས་པ་ཞིག་
ནི། ངས་ཁྱོད་ལ་བྱ་བ་སྒྲུབ་པར་དཀའ་ལས་ཡོད་པ་མ་རེད་ཅེས་
ལབ་པ་མ་གཏོགས་དེ་སྒྲུབ་རྒྱུ་ནི་ལས་སླ་བོ་རེད་ཅེས་རྗོད་ཀྱིན་
མེད། སྐབས་རེར་ང་ཚོ་རྣམ་གཡེང་གི་དབང་དུ་ཤོར་བས། ང་
ཚོས་རང་གི་འཇོན་ཐང་དང་རྣམ་རིག་ནང་དུ་སྒྲིམ་མི་ཐུབ།
མདོར་ན། ཕྱིའི་ཁྲ་ཁྲ་ཟང་ཟིང་གི་ཆ་འཕྲིན་གྱིས་ང་ཚོའི་དྲན་
ཤེས་ལ་ཤུགས་རྐྱེན་ཐེབས་པས། ང་ཚོས་རྩོད་ལེན་བྱ་དགོས་པ་
ཞིག་ནི། ཟང་ཟིང་གི་འདུ་འཛིའི་འོག་ཏུ་བློ་སེམས་རྣལ་དུ་
གནས་ཏེ་ནང་སེམས་ཀྱི་འཕྲིན་པ་བཀླག་པར་བྱ་རྒྱུ་དེ་རེད།
ང་ཚོས་ཕྱིའི་གནོན་ཤུགས་དེ་དག་བཅོམ་ན། གཟོད་རང་གི་བྱ་
བའི་ཐོག་བློ་སེམས་རྩེ་གཅིག་ཏུ་གནས་ཐུབ།
ང་ནི་བྲེལ་འཚུབ་ཆེ་བའི་མི་ཞིག་ཡིན་ཡང་། ངས་རྒྱུན་དུ་
སྔ་དགོང་མཚམས་སུ་དུས་ཡུན་ངེས་ཅན་ཞིག་ལ་རང་ཉིད་ཀྱི་
བློ་སེམས་ཞི་འཇགས་ཡོང་བར་བསམ་བློ་གཏོང་གིན་ཡོད། གང་
ཞེ་ན། གཏང་སྙོམས་ཀྱི་བསམ་བློ་ནི་ལམ་སྟོན་གྱི་སྒྲོན་མེ་ལྟ་བུ་
ཡིན། ཡང་ཅིག་བཤད་ན། ང་ནི་སྒྱིད་ལུག་གམ་གཏོར་བརླག་
གང་རུང་གི་ཤུགས་རྐྱེན་འོག་གནས་པར་དགའ་བའི་མི་ཞིག་
མིན། ཨེ་མུར་སོན་གྱིས་རང་གིས་རང་ལ་ལམ་བུ་ཞིག་བསྐྲུན་
དགོས། ཞེས་པ་ནི་ཧ་ཅང་བདེན་པ་རེད། དེའི་གོ་དོན་ནི་ཁྱོད་
རང་གཞན་གྱི་རྗེས་སུ་སྙེག་པ་ལས་རང་ཉིད་ཀྱི་ལམ་ཕྲན་དང་
དམིགས་ཡུལ་ཕྱོགས་སུ་བསམ་གཞིག་བྱ་དགོས་པ་དེ་རེད།
འདི་ནི་སྤྱི་སྒེར་གང་གི་ཕྱོགས་ནས་བརྗོད་ནའང་ཛ་དྲག་གི་
གནད་དོན་ཞིག་རེད། ལོ་རྒྱུས་ཀྱི་ཕམ་ཉེས་མང་བོ་བྱུང་དོན་སྐྱེ་
བོ་ཚོས་རང་ཉིད་ཀྱི་ཆེད་དུ་བསམ་བློ་མི་གཏང་བར་གཞན་ལ་
ཉན་ཞིང་། དེ་ལས་ཀྱང་ཐབས་སྡུག་པ་ཞིག་ནི་གཞན་གྱི་རྗེས་སུ་
འབྲང་མགོ་བརྩམས་པ་དེ་རེད།། མ་ཟད་འདི་ནི་བཀས་བཀོད་
རྒྱུན་འཛིན་གྱི་ལམ་ལུགས་འབྱུང་བའི་དངོས་རྒྱུ་ཡང་ཡིན་པས།
དུས་ནམ་ཡིན་ནའང་འདིའི་ཕྱོགས་ལ་གཡོལ་ཐབས་བྱ་དགོས།
གལ་ཏེ་ཁྱོད་ཀྱིས་སྒེར་དངོས་ནས་དེ་མཚམས་འཇོག་བྱ་ཐུབ་ན།
དེ་ཡིས་སྤྱི་སྒེར་གཉིས་ཀའི་བསམ་བློའི་བདེ་ཐང་ལ་ཕན་ཐོག་
ཆེན་པོ་ཡོང་ངེས་རེད།
ངས་ཚོང་ལས་བརྒྱུད་རིམ་ཁྲོད་རྟོགས་པ་ནི། ངའི་དམིགས་
ཡུལ་ནི་ཉིན་རེ་བཞིན་བྱ་བའི་སྤུས་ཚད་ཇེ་བཟང་དང་རང་གི་
ནུས་པ་མཐོར་འདེགས་གཏང་རྒྱུ་དེ་ཡིན་ཞིང་། དེ་ནི་ངའི་རྩ་
དོན་ཡང་ཡིན། ང་རང་ཆུང་དུས་ནས་རང་ཉིད་རྩ་དོན་ངེས་
ཅན་ལྡན་པའི་མི་བུ་ཞིག་ཡིན་པ་ཤེས་ཀྱིན་ཡོད། ཁྱོད་ཀྱིས་
རང་གཤིས་ཀྱི་རིན་ཐང་ཟེར་བ་ཞིག་གོ་མྱོང་ངམ། རང་གཤིས་
ནི་རྨང་གཞིའམ། ལྷན་སྐྱེས། ཡང་ན་རྩ་བའང་རེད། གལ་ཏེ་
ཁྱོད་ལ་རང་གཤིས་ཀྱི་རིན་ཐང་ཡོད་ན། དེ་ནི་གཞན་གྱིས་
གཏོར་བརླག་དང་འཕྲོག་བཅོམ་གང་ཡང་བྱ་མི་ཐུབ་པའི་མི་
འགྱུར་རྡོ་རྗེ་ལྟ་བུ་ཡིན།
གསར་རྟོགས་ཀྱི་གོ་དོན་ནི་སྔར་མེད་པའི་དངོས་པོ་གང་
ཞིག་གསར་དུ་ཤེས་པའམ་རྟོགས་པ་ལ་གོ་བ་དང༌། དམིགས་
ཡུལ་གྱི་དོན་ནི་འདུན་པའམ་ཐོབ་བློ་གང་ཞིག་གི་མཇུག་སྒྲིལ་
བ་དེ་རེད། ང་ཚོའི་མི་ཚེའི་ནང་མངོན་སུམ་ཡིན་མིན་གྱི་བྱ་བ་
མང་བོ་ཞིག་ཡོད་པ་གང་ཞིག་ལ། ང་ཚོས་རང་ཉིད་ཀྱི་ཁེ་ཕན་
དང་བསྟུན་ཏེ་དེ་གཉིས་གཏང་སྙོམས་སུ་འགྲོ་བར་བྱ་དགོས།
ང་ནི་ཚོང་ལས་གཙོ་བོར་འཛིན་པའི་མི་བུ་ཞིག་ཡིན་ནའང་
ངའི་སེམས་ནང་དུ་རྒྱུན་དུ་རང་ཉིད་འཚོལ་ཞིབ་པ་ཞིག་ཡིན་
པའི་སྣང་བ་སྐྱེས། ང་ཚོས་རང་ཉིད་ཀྱི་མཐོང་རྒྱ་དང་མི་ཚེ་ལ་
ཚད་བཀག་བྱ་མི་རུང་།
ང་རང་ཉིད་བྲེལ་འཚུབ་ཅན་གྱི་མི་བུ་ཞིག་ཡིན་པ་
གཞིར་བྱས་ཏེ་བརྗོད་ན། ངས་མཱ་ཁི་བྷིར་རྣེ་ཁི་"ཡི་འོས་སྦྱོང་
སྐོར་གྱི་བསམ་བློ་དེ་ཁས་ལེན་གྱིན་མེད། འོན་ཀྱང་། ངར་
མཚོན་ན་དེ་ནི་བརྩོན་ལེན་གསར་བ་དང་གསར་གཏོད་ཅིག་
རེད། མི་ཚེའི་དམིགས་ཡུལ་མངོན་འགྱུར་བྱ་རྒྱུ་ནི་ཚེ་གཅིག་གི་
རེ་འདུན་ཡིན་ཞིང༌། རེ་འདུན་དེ་ནི་ལོ་ལྔ་ཙམ་ཞིག་ནས་མགོ་
ཚུགས་ཡོད་སྲིད། མི་སུ་ལའང་ངེས་བརྟན་གྱི་ཚེ་ཚད་མེད་པ་
དང་། དེ་ནི་ང་ཚོས་ཉིན་རེ་བཞིན་གསར་རྙེད་ཀྱི་ལས་ལ་འབད
དགོས་པ་དང་དཔའ་ཞུམ་མི་རུང་བའི་རྒྱུ་མཚན་ཞིག་ཡིན། མ་
ཟད་དེ་ནི་གྲུབ་འབྲས་ལྡན་པའི་མི་ཚེའི་ཆེས་མཛེས་སྡུག་གི་
གསང་བ་ཞིག་ཀྱང་རེད། རང་ཉིད་ཀྱི་ལམ་ལ་སྙེག་ཚེ་ཁྱོད་རང་
རྨི་ལམ་གྱི་ཞིང་ཁམས་དེར་བསླེབ་པར་འགྱུར། དེ་བས། བསམ་
བློའི་མཐོང་རྒྱ་བསྐྱེད་དགོས། བསམ་བློ་ཇི་ལྟར་ཆེ་ན་སྟེགས་
བུའང་དེ་ལྟར་ཆེའོ། །

ཚོང་ལས་ལམ་ལྷོང་བྱུང་བའི་སྐྱེས་བུ་དག་གིས་ཤེས་
དགོས་པ་ཅི་ཞིག་ཡོད་དམ།

སྒྲིག་ཁྲིམས་ནི་རླབས་ཆེ་བའི་བྱ་གཞག་ཐམས་ཅད་ཀྱི་སྙིང་བོ་ཡིན། ར་ཆར་དྷི་བྷ་
ཁི་མེ་ནེ་སི་ཋིར་ཧྥོ་ལིར་།
ཉེ་ཆར་ང་རང་ཕྲད་པའི་གནས་བབ་དེས་ངས་ལོ་ངོ་མང་བོའི་
ཡར་སྔོན་དུ་སྦྱངས་པ་གང་ཞིག་དྲན་པར་བྱས་སོང༌། དེ་ནི་ཁྱེད་
རང་ཚོང་ལས་ཀྱི་འཇིག་རྟེན་དུ་འཛུལ་བར་བྱེད་པ་ནི་ཚོང་
ལས་ཀྱི་རིག་པ་གཅིག་པུ་མ་ཡིན་པར་སྒྲིག་ཁྲིམས་དགོས་པ་
དེའོ། ། ཁྱེད་ཀྱིས་བཤད་པ་ཚིག་ཐོག་ལ་གནས་རྒྱུ་དང༌། སྐབས་
རེར་རང་ཉིད་ཀྱིས་ཅི་ཞིག་བཤད་ཟིན་པ་སེམས་ལ་འཛིན་རྒྱུ་ནི་
དཀའ་མོ་ཞིག་མིན་ནའང་། མི་ཁ་ཤས་ལ་མཚོན་ན། འདི་ནི་
རྒྱུན་དུ་དེ་འདྲའི་ལས་སླ་བོ་ཞིག་མིན་སྙམ།
ང་རང་འཚར་ལོངས་བྱུང་ས་ནི་དཀའ་ངལ་དང་འགྲན་རྩོད་
ཀྱིས་ཁེངས་པའི་འཕེལ་རྒྱས་ཀྱི་ས་གཞི་དང་འཛུགས་སྐྲུན་གྱི་
འཇིག་རྟེན་ཞིག་ཡིན་པས་ངེས་པར་དུ་ཞིབ་ཚགས་ལྡན་དགོས་
པ་རེད། གནས་བབ་འདིའི་འཛུགས་སྐྲུན་གྱི་ཁྲོད་ནས་རྐྱེན་ངན་
གང་ཡིན་ཡང་འབྱུང་སྲིད་པར་མ་ཟད་མི་ལའང་རྨས་སྐྱོན་
ཐེབས་སྲིད་པའི་སྟེས་དབང་ཡ་ང་བ་ཡོད། ངས་བྱ་བ་ཅི་ཞིག་
སྒྲུབ་རུང་དེ་ལྟར་འདོད་ཡོད།
ཉིན་ཞིག་ངའི་ལས་ཁུངས་ནང་དུ་མགྲོན་པོ་ཞིག་ཡོང་ནས་ངའི་
ལས་འཆར་གྱི་ཟིན་ཐོ་དག་ལ་གཟིགས་ཞིབ་མཛད། ཁོས་བཤད་
རྒྱུར་"མི་གཞན་གྱིས་རང་གི་ལས་ཤག་ཏུ་ལས་འཆར་གྱི་སྐྱ་རིས་
ཙམ་ལས་ཉར་མི་འདུག འོན་ཀྱང་། ཁྱེད་ཀྱིས་ལས་གཞིའི་འཆར་
བཀོད་ཀྱི་ཟིན་ཐོ་དངོས་དེ་ཉར་འདུག" ངས་སྐབས་རེར་འདང་
བརྒྱབ་ན་མི་ཚོས་ང་ཁང་བཟོ་བ་ཞིག་ཡིན་པ་བརྗེད་འདུག་པ་
འདྲ། འཆར་བཀོད་ཀྱི་ཟིན་ཐོ་དེ་ང་ལ་མཚོན་ན་གལ་ཆེན་ནང་
གི་འགངས་ཆེན་ཡིན། ཚོང་ལས་པ་ཞིག་ཡིན་པའི་ཆ་ནས། རང་
ཉིད་ཀྱི་སྒྲིག་ཁྲིམས་བརྟན་པོ་ཆགས་པར་རྒྱབ་ལྗོངས་ཀྱང་དེ་
འདྲ་ཞིག་ཡོད་རྒྱུ་ཧ་ལས་པའི་རྩ་ཆེན་ཡིན། དེ་ལྟར་ཡོད་ཚེ་ད་
གཟོད་ལས་གཞི་ཡོངས་ལག་སྟར་དང་རྒྱ་བསྐྱེད་བྱེད་ཐུབ་པར་
རྨང་གཞི་བསྐྲུན་ཐུབ།
ཁང་བཟོ་ལའང་སྒྲིག་ཁྲིམས་ཡོད་པ་དེ་ལྷོད་གཡེང
གཏོང་ཡང༌། བྲེལ་འཚུབ་ངང་འཛུགས་སྐྲུན་བྱས་པའི་ཁང་
བརྩེགས་དག་ས་ཡོམ་དང་རྐྱེན་ངན་ཞིག་བྱུང་སྐབས་མཇུག་
འབྲས་ཅི་འདྲ་བྱུང་མིན་འཛམ་གླིང་གི་ཡུལ་ལུང་ག་ས་གང་དུ་
ཧ་ཅང་གསལ་བོ་རེད། ངས་མི་མང་གི་བདེ་འཇགས་དང་བདེ་
ཐང་ལ་ཉེན་ཚབས་སློང་བ་མིན། ཡིན་ནའང་། འདི་ལྟར་བཤད་
པའི་རྒྱུ་མཚན་ནི་གལ་སྲིད་ང་ལ་གནས་བབ་འདིར་ཞིབ་ཕྲའི་
སྒོ་ནས་འཇུག་རོགས་ཞེས་དྲིས་ཚེ་དེ་ལྟར་བཤད་འདོད་པ་ཡིན།
ང་ཚོའི་སྐད་ཆ་དང་ལག་ལེན་གཉིས་ཀྱིས་མཇུག་མཐར་རང་
ཉིད་ལ་སྒྲིག་ཁྲིམས་ཡོད་མེད་ཀྱི་ཚད་གཞི་འཇོག་གིན་ཡོད།
ཚོང་རྫས་ལ་ཕྱོགས་ལྷུང་མེད་པ་གནང་རྒྱུ་ནི་ཇི་འདྲའི་རིན་ཐང་
ཆེན་པོ་ཞིག་ཡིན་པ་ངས་དུས་ཡུན་རིང་བོར་དཔྱད་ནས་ཤེས་
རྟོགས་བྱུང༌། ཚོང་བ་ཞིག་ཡིན་ན། དེ་ནི་ནམ་ཡིན་ཡང་རང་
ཉིད་ལ་ཚང་དགོས་པའི་ལེགས་ཆ་ཞིག་ཡིན།
ཁྱད་ཡོན་གལ་ཆེན་པོ་གཞན་གཅིག་ཡོད་པ་ནི་ཞི་མོལ་ཡིན།
ང་ལ་ངའི་ཞི་མོལ་བྱེད་ཐབས་སྐོར་ལ་སྐད་ཆ་འདྲི་མཁན་མང་
བོ་བྱུང་། མི་མང་བོ་ཞིག་གིས་གཏང་སྙོམས་ལྡན་པའི་ཞི་མོལ་
ལམ་ལྷོང་ཡོང་བར་ཕམ་ཁ་འཁུར་བཞིན་ཡོད། ཞི་མོལ་ཡག་
ཤོས་ནི་ཕྱོགས་གཉིས་ཀ་རྒྱལ་བར་བྱེད་པ་དེ་ཡིན། དེ་ལ་སྙོམ་
སྒྲིག་མཁོ། དེ་ནི་ཕན་ཚུན་གྱི་བསམ་ཚུལ་ལ་གཟབ་ནན་གྱིས་
ཉན་ཤེས་དགོས། ཞི་མོལ་ལེགས་འགྲུབ་བྱུང་བའི་འབྲས་བུ་ནི་
ཁྱེད་ཀྱི་དངོས་ཡོད་བྱ་བའི་ཁྲོད་རོལ་མྱོང་ཐུབ་པའི་ལེགས་ཆ་
ཞིག་ཡིན། ཚོང་ལས་དེ་ཉིད་སྒྱུ་རྩལ་ཞིག་ཡིན་པས་སྟོབས་ཆེ་
བའི་ཞི་མོལ་གྱི་ནུས་རྩལ་ནི་རྒྱལ་ཁ་ལ་རམ་འདེགས་བྱེད་པའི་
ཐབས་ཇུས་མེད་དུ་མི་རུང་བ་ཞིག་ཡིན།
ངས་གཏམ་བཤད་མང་བོ་སྤེལ་བའི་གཞི་འཛིན་ས་གཙོ་བོ་
གཅིག་ནི་སྤྲོ་ཤུགས་ཀྱི་གལ་ཆེན་རང་བཞིན་ཡིན། ཁྱེད་ཀྱིས་
སྒྲུབ་བཞིན་པའི་ལས་རིགས་གང་དེ་ལ་སྤྲོ་སྣང་མེད་ཚེ། ལེགས་
འགྲུབ་དང་རྒྱང་ཐག་རིང་དུ་བཀྱེད་པ་ཡིན་ལ། དཀའ་ཚེགས་
ཆུང་ཆུང་དག་ཀྱང་དཀའ་སྡུག་ཆེན་པོར་སྣང་སྲིད། སྤྲོ་སེམས་
ཀྱིས་ཁྱེད་ལ་བྱ་གཞག་རླབས་ཆེན་འགྲུབ་བཏུབ་པའི་བརྩོན
ཤུགས་སྦྱིན་ནུས། མྰེ་ཆི་ལན་གྷི་ལའོ་ལ་སྲིད་དོན་པ་དང་
ཆོས་དཔོན་གཞན་མཐའ་དག་ལས་མོས་གུས་བྱེད་མཁན་མང་
བའི་རྒྱུ་མཚན་ནི་ཁོ་བོས་འཛམ་གླིང་ཧྲིལ་བོར་ཕྱག་རྗེས་མང་
བོ་བཞག་པ་དང་ཉེན་ཚབས་ཀྱི་དཀའ་ངལ་དག་ལ་གདོང་ལེན་
བྱས་པས་ཡིན།ཁོང་ནི་དཀའ་ཁག་ཐུག་པའི་སྐྱེས་ཆེན་ཞིག་ཡིན།
ཁོང་གིས་བསྒྲུབས་པའི་བྱ་བ་གང་དེར་ཁོང་ལ་སྤྲོ་སེམས་བླ་
མེད་ཅིག་ཡོད་པ་སུ་ལའང་བསྙོན་དུ་མེད། ཁྱེད་རང་དཀའ་
ཁག་ལ་ཐུག་པའི་དུས་སུ་སྐྱེས་ཆེན་ཁོང་ལྟ་བུ་བསམ་སྦྱོར་
གཉིས་ཀྱི་སྒྲིག་ཁྲིམས་ལྷོད་མ་མྱོང་མཁན་དེ་འདྲ་རང་ཉིད་ཀྱི་
ཡིད་ལ་དྲན་པར་བྱོས།
རྒྱལ་ཁ་དང་འབྲེལ་བའི་ངས་གླེང་འདོད་པའི་གནད་དོན་
གཉིས་པ་ནི་འབད་པ་རྒྱུན་འཁྱོང་བྱེད་པ་དེ་ཡིན། ཁྱེད་དང་
ཁྱེད་ཀྱི་ཉེ་འཁོར་ལ་གནས་ཚུལ་ཅི་ཞིག་བྱུང་ཡང་ཁྱེད་ཀྱིས་མུ་
མཐུད་དུ་འབད་པ་དང་མདུན་སྐྱོད་བྱེད་པ་རྒྱུན་བསྲིང་དགོས།
བསམ་བློའི་འཁྱེར་སོ་ཡང་དག་ཡོད་པ་ནི་ཧ་ཅང་ནུས་ཤུགས་
ཆེན་པོ་ཡིན་པས་དེའི་མཇུག་འབྲས་"ཞུམ་པ་མེད་པ"ཞེས་པའི་
ཐ་སྙད་དེ་ངའི་ཡིད་ལ་འཁོར་གྱིན་འདུག ངས་ཨུ་ཚུགས་སྲ་
མཁྲེགས་བྱས་ཏེ་དཀའ་ངལ་དུ་མ་ཁྱད་དུ་བསད་པ་ཡིན། ངས་
འབད་པ་ཧུར་ཐག་བྱས་པ་མཚམས་བཞག་མ་མྱོང་། ང་ལ་
མཚོན་ན་དམིགས་ཡུལ་གྱི་སྒྲིག་ཁྲིམས་དེ་ནི་གནས་དུས་གང་
ནས་ཀྱང་ལྷོད་གཡེང་དང་མཚམས་འཇོག་མི་ཐུབ་པ་ཞིག་ཡིན།
རང་ཉིད་ཀྱི་བསམ་དོན་གྱི་ཆེད་དུ་ཚུགས་ཐུབ་ལྡན་པ་བྱས་པར་
འབྲས་བུ་ཡུར་དུ་ཟ་བ་ཡོད་ངེས་སོ།།

ཕྱུག་པོར་འགྱུར་ཚུལ།

སྒོར་ཁུག་སྟོང་བར་གྱུར་པ་ཁོ་ན་ཡིས་ཁྱོད་ཀྱི་མདུན་བསྐྱོད་ལ་བཀག་རྡོ་བཟོ་མི་སྲིད།
འོན་ཀྱང་། བློ་རིག་དང་ཐབས་ཤེས་དབེན་ཚེ་ཁྱོད་ལ་འཕེལ་རྒྱས་ཡོད་མི་སྲིད།
ནོར་མན་བེན་སིན་ཋི་ཕེལ།
སྤྱི་ལོ༢༠༠༤ལོར་ཁོ་བོས་ཕྱུག་པོར་འགྱུར་ཚུལ་ཞེས་པའི་
དེབ་ཅིག་དཔར་དུ་བསྐྲུན། དེབ་ཀྱི་ཁ་བྱང་འདོགས་སྟངས་ཐད་
ལ་ངས་རྩོམ་སྒྲིག་པ་དང་གྲོས་བསྡུར་བྱེད་སྐབས། ཁ་བྱང་
གཏན་ཁེལ་ཐོག་ལ་བསམ་ཚུལ་སྣ་ཚོགས་བྱུང༌། མཐར་དེབ་ཀྱི་
ཁ་བྱང་ལ་ཕྱུག་པོར་འགྱུར་ཚུལ་ཞེས་བཏགས་པ་ཡིན། རྒྱུ་
མཚན། ཇི་ལྟར་ཕྱུག་པོར་འགྱུར་ཚུལ་ནི་མི་ཡོངས་ཀྱིས་ཤེས་
འདོད་པའི་གསང་བ་ཉག་ཅིག་གོ། །ཁ་བྱང་དེ་ནི་ཀློག་པ་པོ་
འགུགས་བྱེད་ཀྱི་ལྕགས་ཀྱུ་ཞིག་དང་ཀུན་ནས་མཚུངས་པར་
སྙམ་མོ། །
ཕྱུག་པོར་འགྱུར་བ་ནི་ལས་སླ་བོ་ཞིག་མིན། ངས་སྔོན་ཆད་དེ་
ལྟར་ནན་བཤད་བྱས་མྱོང་ལ་ཕྱིན་ཆད་ཀྱང་འདི་ལྟར་བཤད་
ངེས། ཁྱོད་ཐོག་མར་རང་ཉིད་ཀྱིས་སྒྲུབ་ཀྱིན་པའི་ལས་ཀ་དེར་
སྤྲོ་བ་ཡོད་དགོས། འདི་ནི་ཧ་ཅང་གལ་ཆེ་སྟེ། གལ་སྲིད་ཁྱོད་ཀྱི་
དམིགས་འབེན་དེ་རྒྱུ་ནོར་གསོག་པ་ཁོ་ན་ལས་མ་འདས་ཚེ་
ཁྱོད་ཀྱིས་རང་གི་རིན་ཐང་ལ་སྣང་ཆུང་བྱས་པ་ཡིན། ཡང་ཅིག་
བཤད་ན། གལ་ཏེ་ཁྱོད་ཀྱིས་རང་ནུས་རྩལ་དུ་སྤྲུགས་ཏེ་རྒྱུ་ནོར
ཁོ་ནའི་སླད་དུ་བརྒྱུགས་ཚེ། ནམ་ཞིག་ཁྱོད་ཀྱི་ནུས་པ་དང་
སེམས་ཤུགས་ཀྱང་ཟད་པར་འགྱུར། དེ་བས། རང་གིས་སྒྲུབ་
པའི་ལས་ཀ་དེར་སྤྲོ་སྣང་ཡོད་རྒྱུ་ཧ་ཅང་གལ། སྤྲོ་སྣང་ནི་མི་
རྣམས་ཧང་སངས་དགོས་པ་ལྟ་བུའི་ནུས་པའི་ཐོན་ཁུངས་ཤིག་
ཡིན་ཏེ། དེ་ཡིས་ཁྱོད་ལ་ངེས་པར་འཕྲད་སྲིད་པའི་དཀའ་ཉེན་
མང་པོ་ཞིག་སེལ་ཐུབ། དེ་བས། ཕྱུག་པོར་འགྱུར་བའི་གོམ་པ་
དང་པོ་ནི་རང་གིས་སེམས་གཏིང་ནས་སྒྲུབ་འདོད་པའི་ལས་ཀ་
ཞིག་རྙེད་རྒྱུ་དེ་ཡིན།
དེ་ཡང་ཁྱོད་ཀྱིས་ད་དུང་རང་གིས་སྒྲུབ་འདོད་པའི་
ལས་དེ་གང་ཡིན་ཆ་མ་འཚལ་བར་ལྷག་ཡོད་སྲིད། དེའང་མི་
སྐྱོན་ཏེ། ཁྱོད་རང་ཉིད་ཀྱི་འདོད་མོས་ལྟར་ཕྱོགས་དང་ཕྱོགས་སུ་
ཆས་ཏེ་རང་ཉིད་ཀྱི་དགའ་ཕྱོགས་ཚོལ་དང༌། ནམ་ཞིག་གི་དུས་
ན་ཁྱོད་ཀྱིས་དེ་རྙེད་པར་འགྱུར། དེའི་ཚེ་ཁྱོད་ཀྱིས་རིག་ཚན་
ནམ་ཚོང་ར་སོ་སོའི་ནང་གི་ཤེས་བྱ་སྦྱང་དགོས། གང་ཞེ་ན།
ཤེས་བྱ་སྦྱོང་བས་ནམ་ཡང་དུས་ཚོད་ཆུད་ཟོས་སུ་འགྲོ་མི་སྲིད།
དཔེར་ན། ངས་སྔོན་ཆད་ལོ་ན་གཞོན་དུས་རོལ་རྩེད་ལས
རིགས་ལ་ཞིབ་འཇུག་བྱས་མྱོང༌། དེ་དུས་བདག་གི་བསམ་པར་
མ་འོངས་པར་ས་ཁང་བདག་ཁོངས་ལས་རིགས་ལ་གཞུག་
པར་ཐག་ཆོད་ཟིན་ཀྱང་། ཁོ་བོ་མི་ཚེའི་དུས་རིམ་ཕྱི་མར་དོན་
དངོས་ཐོག་རོལ་རྩེད་ལས་རིགས་ལ་དཔུང་འཇུག་བྱས་སོང༌།
རང་ཉིད་མ་འོངས་པར་ལས་རིགས་འདིའི་ཁྱབ་ཁོངས་ལ་
འཇུག་སྲིད་པ་ཞིག་གཏན་ནས་མ་ཚོར་ནའང་སྐབས་དེའི་
འབད་པ་སྟོང་ཟད་དུ་སོང་མེད། ད་ལྟ་ང་ལ་ལཱའོ་སི་ཨན་ལྗིལ་
སི་རུ་ཁྲི་རཱམ་ཕི་གློག་བརྙན་པར་གཞི་བཟོ་སྐྲུན་ཀུང་སི་ཞེས་
པ་ཞིག་ཡོད། ང་ཚོས་བཟོ་སྐྲུན་བྱས་པའི་༼ འོས་སྦྱོང་།༽ ཞེས་
ལོཔའི་ལེ་ཚན་དེ་ད་ལྟ་སྐབས་བརྒྱད་པ་ལ་བསླེབས་ཡོད། སྤྱི་ལོ
༢༠༠༤ ལོའི་ཟླ་བ་དང་པོར་༼ འོས་སྦྱོང་།༽ ཞེས་པའི་ལེ་ཚན་
སྐབས་དང་པོ་ཨན་བྷེ་སེ་ནས་བཏང་དུས། མཱར་ཁི་བྷིར་ནེ་
ཁྲི་དང་ངེད་གཉིས་མཉམ་དུ་ཧ་ཅང་དོན་སྙིང་ལྡན་པའི་ཉིན་
མོ་ཞིག་རོལ་བ་ཡིན།
ཁྱོད་ཀྱིས་འོས་སྦྱོང་ཞེས་པའི་ལེ་ཚན་དང་འབྲེལ་བའི་གར་
སྟེགས་མདུན་རྒྱབ་ཀྱི་གཏམ་རྒྱུད་ཁ་ཤས་ཤིག་ཤེས་ན་འགྲིག
ངས་འདི་ལྟ་བུའི་ལེ་ཚན་ཞིག་འཆར་བཀོད་དང་མདོ་འཛིན་
བྱེད་པ་ནི་རྒྱུ་ནོར་གསོག་ཆེད་ཁོ་ན་ཞིག་རྩ་བ་ནས་མིན། རྒྱུ་
ནོར་ནི་ང་རང་ལས་འདི་སྒྲུབ་པར་སྐུལ་བྱེད་ཀྱི་རྒྱུ་རྐྱེན་གཙོ་བོ་
མིན་ཏེ། ལེ་ཚན་འདི་ཐོག་མ་བཏོན་དུས་ངས་དེ་ལས་སྒོར་ཟུར་
གཅིག་ཀྱང་བསོགས་ཐུབ་མེད། སྟབས་ལེགས་པ་ཞིག་ལ་ཕྱིས་སུ་
ལེ་ཚན་འདི་ཧ་ཅང་ལེགས་འགྲུབ་བྱུང་སྟེ་ཨ་རི་ཡོངས་ལ་དར་
སོ་ཆེན་པོ་བྱུང་བས། མཐར་དཔལ་འབྱོར་གྱི་ཁེ་བཟང་རྒྱ་ཆེན་
ཐོབ། ཁེ་བཟང་དེ་ནི་ང་རང་གིས་དེ་སྔོན་བསོགས་པའི་རྒྱུ་ནོར་
ལས་ཀྱང་འབོར་ཆེན་ཡོད།
ཕོ་འདང་རྒྱག་ཅན་གྱིས་དོན་མི་འགྲུབ། ཅེས་པའི་དཔེ་བཞིན་
ཁྱེད་ཀྱིས་སེམས་ཆུང་དང་བག་ཟོན་བྱེད་དྲགས་ཚེ་དེ་ལས་ལྡོག་
སྟེ་ཁྱོད་རང་ཉེན་ཁ་མང་བོ་ལ་འཕྲད་སྲིད། རྒྱུ་ནོར་གསོག་
པའི་བརྒྱུད་རིམ་ཁྲོད་ཉེན་ཁ་མང་བོར་འཕྲད་ན་ཡང་འབད་
འབུངས་ཧུར་ཐག་གིས་སྒྲིག་འཛུགས་དང་གྲ་སྒྲིག་བྱས་ཚེ་ཁྱོད
རང་འགག་སྒོ་ལས་ཐར་བར་འགྱུར། གལ་ཏེ་ཁྱོད་ཀྱིས་སྦྱོར་
བའི་སྟ་གོན་ལེགས་པར་བྱས་ཏེ་བྱ་བ་ཚང་མ་གོ་རིམ་ལྡན་པ་
ཞིག་བྱས་ཟིན་ཚེ་ཁྱོད་ཀྱིས་རང་ཉིད་ལ་ཉེན་འགོག་དྲ་བ་ཞིག་
བཟོས་པ་དང་འདྲའོ། ། དེ་ལྟར་བྱ་ཐུབ་པའི་ཐབས་ལམ་ཡག་
ཤོས་ནི་རང་ཉིད་སྔར་ལས་ཀྱང་ལས་ཆོད་ཆེན་པོར་འགྱུར་བ་
དེ་ཡིན། བྱ་བའི་ལས་ཆོད་ཆེ་བའི་མི་ཚང་མས་རང་ཚུགས་
བརྟན་པོ་སྲུང་ཐུབ། འདི་དག་ཚང་མ་ཁ་ནས་བཤད་རྒྱུ་སླ་
ཡང་ལག་ལེན་དུ་འདེབས་དཀའ་བ་སྨོས་མེད་ཡིན། ཡིན་ཡང་།
འདི་ནི་སྦྱང་མི་ཐུབ་པའི་ནུས་པ་ཞིག་མ་ཡིན་ནོ། །
ལས་ཆོད་ཡོད་པ་དེ་ཡིས་དུས་ཚོད་ལེགས་པར་བཀོལ་ཐུབ་པ་
མཚོན། ཁྱོད་ཀྱིས་རང་ཉིད་ཀྱིས་བྱ་བ་གང་ཞིག་སྒྲུབ་ཚེ་དུས་
ཚོད་ཅི་ཙམ་ཞིག་གཏང་དགོས་པའི་སྐོར་ལ་དབྱེ་ཞིབ་བྱ་དགོས།
འདི་ནི་ཁྱོད་ཀྱི་ཀླད་པས་སྔར་ལས་ཀྱང་གོ་ཆོད་པའི་སྒོ་ནས་
འཁོར་སྐྱོད་དང་བྱ་བ་སྒྲུབ་པའི་ཐབས་ལམ་ཡག་ཤོས་ཤིག་ཡིན།
ངས་སྔོན་ཆད་གྲྭ་བའི་སྒྲིག་ལམ་སྐོར་གྱི་རྩོམ་ཡིག་ཅིག་བཀླགས་
མྱོང་བ་དྲན་བྱུང་། དེ་ལས་གྲྭ་བ་དག་གིས་ལས་ཀ་ཡན་གར་བ་
ཞིག་གི་སྟེང་ལ་ཆུ་ཚོད་མང་བོ་བཏང་ནས་སྒྲུབ་ཅིང་། དྲིལ་
བརྡ་གྲགས་པ་དང་ལས་ཀ་དེ་མཚམས་བཞག་སྟེ་བྱ་བ་གཞན་
ཞིག་གི་མགོ་བརྩམ་པར་མ་ཟད་དེ་ཡང་དུས་ལྟར་སྒྲུབ་པ་ཐོས་
བྱུང་ལ། བློ་རྩེ་བརྟན་པོ་དང་བློ་སེམས་གཅིག་སྒྲིམ་གྱི་བྱ་བའི་
གོམས་གཤིས་ཤིག་མངའ་ཚེ། བྱ་བ་གང་ཞིག་སྒྲུབ་ཀྱང་དེའི་
སླད་དུ་དུས་ཚོད་ལྷག་མ་གཏང་མི་དགོས་པ་ཡིན། སྔོན་ཆད་
ངའི་གཞུང་ལས་ཁང་དུ་རྩོམ་སྒྲིག་པ་ཞིག་དང་ངེད་གཉིས་ཁ་
བརྡ་གློད་རྗེས་ཁོར་དབུགས་ལེན་རྒྱུ་ཁག་ཙམ་བྱུང༌། ཁོ་ང་དང་
མཉམ་དུ་ལས་ཀ་མགྱོགས་པོར་སྒྲུབ་པའི་མྱུར་ཚད་ལ་གོམས་
མེད་པ་རེད། ངས་བལྟས་ན་ཁོ་ལ་དེ་ལས་དུས་ཚོད་གྲོན་ཆུང་བྱ་
དགོས་པའི་སྐོར་གྱི་བསླབ་བྱ་ཞིག་ཐོབ་ཡོད་ངེས་སྙམ།
མདོར་ན། གལ་ཏེ་ཁྱོད་རང་ཕྱུག་པོར་འགྱུར་འདོད་ཚེ་ངེས་པར་
དུ་ཡིད་ལ་གཅགས་པར་རིགས་པའི་གནད་དོན་གཉིས་ཡོད། དེ་
དག་ནི་སྤྲོ་སེམས་དང་ལས་ཆོད་གཉིས་སོ། །དཔེར་ན། རང་
གིས་སྒྲུབ་པའི་ལས་ཀར་སྤྲོ་སེམས་ཆེན་པོ་ལྡན་ཞིང་། དེ་སྒྲུབ་ཚེ་
ལས་ཆོད་ཆེན་པོ་མངའ་ཞིང་དེ་མུར་རྒྱུན་འཁྱོངས་བྱས་པ་
གཉིས་ནི་ང་རང་ཕྱུག་པོར་གྱུར་པའི་བརྒྱུད་རིམ་མོ། །

སེ་ཀོ་ཊ་ལན་ཌ།

ཁྱེད་རང་སྤྲོ་སྣང་ལྡན་པའི་ངང་མདུན་དུ་སྐྱོད་དང་། གནམ་རྒན་མས་ཕྱོགས་བཞིའི་
མཁར་མཐོན་པོའི་གསང་ཁང་མང་བོའི་དབུས་ནས་ཁྱེད་ལ་སྒོ་ཕྱེ་ངེས།
གཏམ་རྒྱུད་འདི་མགོ་བཙུགས་ནས་ལོ་ངོ་གཉིས་ཀྱི་རྗེས་
ཏེ། སྤྱི་ལོ ༢༠༠༨ སྤྱི་ཟླ ༡༡ ནང་གཟོད་མི་རྣམས་ལ་དགའ་སྤྲོ་
འཁོལ་བའི་མཇུག་འབྲས་ཤིག་བྱུང་། ངས་རང་གི་ཕུགས་འདུན་
ལྟར་གྱི་གྷོལ་ཧྥི་རྩེད་ཐང་ལ་གནས་ཡུལ་ཡག་ཤོས་ཤིག་འདེམས་
ཆེད་ལོ་འཁོར་ལྔ་ཙམ་གྱི་ཡུན་ལ་ཡོ་རོབ་གླིང་གི་ཡུལ་གྲུ་ཀུན་
ལ་བསྐྱོད་པ་ཡིན། དེའི་རིང་ང་རང་བལྟར་ཕྱིན་རྗེས་བློར་མ་
བབས་པའི་ས་གནས ༢༠༠ ལྷག་ཡོད། འོན་ཀྱང༌། སི་ཀོ་ཊི་ལན་
ཌའི་བྱང་ཕྱོགས་ཀྱི་གྷི་རཱམ་ཕེན་ས་ཁུལ་དུ་ཡོད་པའི་མུ་
ནེ་གཞིས་ཀ་ཞེས་པ་དེ་ནི་ངའི་རྨི་ལམ་དུ་ཡང་འཁོར་མ་
མྱོང་བའི་ས་ཆ་ཞིག་རེད། མཚོ་ངོགས་ཀྱི་རང་བྱུང་ཡུལ་ལྗོངས་
འདི་འདྲའི་ངོ་མཚར་བ་ཞིག་ངས་ད་སྔ་མཐོང་མ་མྱོང་། དེ་ནི་
རིང་ཚད་ལ་དབྱིན་ལི་གསུམ་ཅན་གྱི་མཚོ་ངོགས་མཛེས་ལྗོངས་
ཤིག་ཡིན། གཞན་ཡང་བརྗིད་ཆགས་ལ་ཉམས་དགའ་བའི་བྱེ་
ཕུང་དག་གིས་གྲུབ་པའི་ཡུལ་ལྗོངས་འདིས་སྐྱེ་བོ་རྣམས་ཀྱི་ཡིད་
བརྟན་དབང་མེད་དུ་སྒུལ་ཞིང་། ང་རང་ཡང་མཛེས་ལྗོངས་
དེར་ཤིན་ཏུ་དགའ་བོ་བྱུང་། ངས་བསམས་ན་འདི་ནི་ངའི་གྷོལ་
ཧྥི་རྩེད་ཐང་རྒྱག་སའི་གནས་རྩེ་གྲ་དེ་རེད་ཨང་སྙམ། གང་ཞེ་ན།
ས་འདི་ནི་གཅིག་ནས་ངའི་ཡུམ་ཆེན་གྱི་ཕ་ཡུལ་དང་། གཉིས་
ནས་གྷོལ་ཧྥི་སྤོ་ལོའི་འབྱུང་ཁུངས་ཡིན་པས་སོ། །
དེའང༌། ང་རང་ལས་གཞི་འདིར་སྤྲོ་བ་ཆེན་པོ་ཡོད་པས། ངས་
སྒུག་ལོང་མེད་པར་ད་ལྟ་ཉིད་ནས་འཆར་གཞི་འདི་ལག་བསྟར་
བྱ་འདོད་མོད། ཡིན་ནའང་ཉེ་བའི་ལོ་གཉིས་ཀྱི་སྔོན་བར་དུ་ང་
ལ་ལས་གཞི་འདི་བསྒྲུབ་པར་ཆོག་མཆན་མ་ཐོབ། ད་ལྟ་ངས་
དངོས་སུ་རྒྱ་ཆེ་བའི་བཟོ་ལས་འདི་མགོ་འཛུགས་ཐུབ་པ་བྱུང༌།
གལ་ཏེ་ཁྱོད་ཚོས་ངའི་བྱ་བ་འདི་དག་གི་བརྒྱུད་རིམ་ཆ་ཚང་ལ་
རྒྱུས་ལོན་བྱས་ཚེ། དེ་ནི་ཁྱོད་ཚོ་ལ་ཤིན་ཏུ་སྨན་པའི་ཚོང་ལས་
ཀྱི་བསླབ་བྱ་ལེགས་པོ་ཞིག་ཀྱང་ཡིན་སྲིད།གང་ཞེ་ན། ཁྱོད་ཚོས་
དེ་ལས་ངའི་རྟག་བརྟན་གྱི་ཆོད་སེམས་དང་རྒྱུན་འཁྱོངས་ཀྱི་
སྤོབས་པ་བཅས་མཐོང་ཐུབ་ངེས་རེད།
སྤྱི་ལོ༢༠༠༦ ལོར་ངས་ལས་གཞི་འདིའི་འཕེལ་རྒྱས་སྐོར་
གྱི་འཆར་གཞི་གསལ་བསྒྲགས་བྱས་མ་ཐག ཁོར་ཡུག་སྲུང་སྐྱོབ་
ཚོགས་པས་དེ་ལ་དོགས་ཟོན་བྱ་མགོ་བརྩམས། འོན་ཀྱང་། དོན་
དངོས་སུ་ལས་གཞི་འདིའི་ཁོར་ཡུག་སྲུང་སྐྱོབ་སྐོར་གྱི་ཡིག་
ཚགས་ཚང་མ་བསྡོམས་ན་ཨིན་ཅི་ལྔ་ཅན་གྱི་དེབ་མཐུག་པོ་
འགའ་ཞིག་ཡོད་ལ། དེ་དང་མཉམ་དུ་བྱ་འགུལ་འདིར་བཏང་
བའི་མ་རྩའི་འགྲོ་གྲོན་ཡང་ཧ་ཅང་ཆེ། སྔོན་རྩིས་བྱས་པ་ལྟར་ན་
དེ་ནི་དབྱིན་སྒོར་1,000,000,000ལྷག་རེད་གདའ། ཧ་ཅང་མྱུར་
མོའི་སྒོ་ནས་ངའི་བྱ་སྤྱོད་ཚང་མར་ཞིབ་བཤེར་ནན་མོ་བྱས།
དོན་དངོས་སུ་ངའི་ཚོང་ལས་འཆར་གཞི་འདི་ཧ་ཅང་རྒྱ་ཆེ་བས།
ངའི་ལས་གཞི་འདིར་ཆོག་མཆན་ཚང་མ་འཐོབ་པར་ཡིད་ཆེས་
བྱེད་མཁན་མེད་པར་གྱུར།
གང་ལྟར་ཡང་། ལས་གཞི་འདི་ལག་ལེན་བསྟར་བར་ང་
ལ་ཐག་གཅོད་བྱ་རྒྱུའི་གནད་དོན་ཧ་ཅང་མང་སྟེ།དཔེར་ན། ཆུ་
གྲུམ་དང་ཆུ་སྲམ་སོགས་སྲུང་སྐྱོབ་འཆར་གཞི་དང་ས་གནས་
ཡུལ་མིའི་སྲུང་སྐྱོབ་ཚང་མ་ཧ་ཅང་རྙོག་འཛིང་ཆེ་ལ་གོ་རིམ་
མང་བས། ངས་འདི་ལས་སླ་པོ་ཞིག་མིན་པ་རྟོགས། ཕྱིས་སུ་སྐུལ་
འདེད་ཚན་པ་འདི་ཡང་ངོ་མཚར་ཅན་གྱི་གཏམ་རྒྱུད་ཅིག་ཏུ་
གྱུར། བྷེ་བྷེ་སེ་ཡིས་ཆེད་དུ་འདིར་དངོས་པར་གློག་བརྙན་
འགའ་བླངས། ཨེ་ཆི་བྷེ་ཨོའུ་ཡིས་ཆེད་དུ་ཆེད་དོན་ལེ་ཚན་
རེ་བཟོས་ལ། བྷི་རཱ་ཡན་ཋི་གྷམ་བྷིལ་གྱིས་མདོ་འཛིན་པ་བྱས།
དེ་བས། འདི་ནི་འགྲན་རྩོད་ཀྱི་རྣམ་པ་ཆེན་པོ་ཞིག་ཏུ་གྱུར།
འོན་ཀྱང་།འདིས་ང་ཕམ་པར་རྒྱག་མི་ཐུབ་ལ། ངས་ཀྱང་ལས་སླ་
པོར་བསྐྱུར་མི་སྲིད། བྱ་བ་གང་ཞིག་གལ་ཆེན་ཡིན་ན། དེ་ནི
ངེས་པར་དུ་གཙིགས་སུ་འཛིན་དགོས།
ངས་ཤེས་གསལ་ལ་མི་རྣམས་ཀྱིས་ཁྱོད་ཤི་ང་གསོན་གྱི་
འཐབ་རྩོད་ཅིག་ལ་རེ་སྒུག་བྱེད་བཞིན་ཡོད་པ་འདྲ། དེ་ལས་
ལྡོག་སྟེ། ངས་ཕྱོགས་གཉིས་ཀྱིས་མཉམ་ལས་བྱེད་པར་གྲོས་གཞི་
བཏོན་པ་ལས་འཐབ་རྩོད་མིན། ངས་སེ་ཀོ་ཊ་ལན་ཌ་རྒྱལ་ཁབ་
ཀྱི་ཤུལ་བཞག་རྒྱུ་རྫས་སྡེ་ཁག་ལ་མཉམ་ལས་བྱེད་པའི་རྒྱུ་
མཚན་ཡང༌། ད་ཚོ་ལ་སེམས་ཁུར་བྱེད་ཡུལ་གཅིག་མཚུངས་
ཡོད་པ་དེ་ལས་ངས་ཀྱང་ཁོར་ཡུག་ལ་མཐོང་ཆེན་བྱེད་པ་
མངོན། ངའི་ཕ་མེས་ཀྱི་ཡོང་ཁུངས་དབྱིན་ལན་ཡིན་པས། ངས་
ས་དེའི་ཕུན་སུམ་ཚོགས་པའི་ལོ་རྒྱུས་ཁས་ལེན་ལ། དེར་བརྩི་
འཇོག་བྱེད། ངས་ཆེས་མཐོའི་ས་གཤིས་ཆགས་ཚུལ་རིག་པའི་
ཆེད་ལས་པ་གདན་དྲངས། (ས་དབྱིབས་དང་ས་གཤིས་ཆགས་
ཚུལ་འགུལ་སྐྱོད་ཀྱི་ཞིབ་འཇུག་ཆེད་ལས་གཏིང་ཟབ་བྱས།)ངས་
བལྟས་ན་ཁྱོད་ཚོས་ངས་འདིའི་སྟེང་ལ་བཏོན་པའི་ནུས་པ་དང་
དཀའ་ལས་ཚད་མེད་བརྒྱབ་པ་མཐོང་ཡོད་རྒྱུ་རེད།
སེ་ཀོ་ཊ་ལན་ཌ་སྲིད་གཞུང་གིས་འདིའི་ཆེད་དུ་གཟའ་
འཁོར་ལྔའི་རིང་མང་ཚོགས་དྲི་རྩད་གནང༌། ངའི་གསར་སྤེལ་
འཆར་གཞིར་ས་གནས་མི་དམངས་དང་ཚོང་ར་སོགས་ཀྱི་རྒྱབ་
སྐྱོར་ཆེན་པོ་ཐོབ། དེར་མ་ཟད། ས་གནས་སྲིད་གཞུང་གིས་ཀྱང་
ཕྲན་གྱི་ལས་གཞི་འདིར་རྒྱབ་སྐྱོར་བྱས། ད་དུང་ཁོར་ཡུག་སྲུང་
སྐྱོབ་ཚོགས་པས་ཀྱང་ང་ཚོ་ལ་རྒྱབ་སྐྱོར་བྱས། དེ་ལས་ཀྱང་གལ་
ཆེ་བ་ཞིག་ནི་སེ་ཀོ་ཊ་ལན་ཌའི་སྲིད་འཛིན་གྱིས་ཀྱང་ང་ཚོའི་
ལས་གཞི་གསར་བ་འདིར་རྒྱབ་སྐྱོར་གནང་། མཇུག་མཐར་ལས་
གཞི་འདིར་དབྱིན་ཇིའི་ལོ་རྒྱུས་ཐོག་ཆོག་མཆན་ཐོབ་ཅིང༌། གཞི་
རྒྱ་ཆེ་བའི་ས་ཆ་གསར་སྤེལ་བེད་སྤྱོད་འཆར་གཞིའི་གྲས་ཡིན།
ས་གནས་མི་དམངས་དེ་ལ་དགའ་སྤྲོ་ཚད་མེད་སྐྱེས། གོ་ལ་ཧྲིལ་
བོའི་དཔལ་འབྱོར་ལ་འདང་བརྒྱབ་ན། ངས་ཁོ་ཚོའི་སེམས་པ་
རྟོགས་ཐུབ། ངས་སྔོན་ནས་ལས་གཞི་འདི་ལ་དམིགས་ཏེ་དེབ་
གཅིག་བརྩམས་ཆོག ལས་གཞི་འདི་ད་ལྟ་རང་མགོ་རྩོམ་གྱིན
ཡོད་མོད། འོན་ཀྱང་། ངས་ངེས་པར་དུ་ཐེངས་འདིའི་རྒྱལ་ཁའི་
དོན་སྙིང་གླེང་འདོད། རྒྱུ་མཚན་ནི། འདི་ནི་མི་ཚང་མའི་ཐུན་
མོང་གི་རྒྱལ་ཁ་ཡིན། སེ་ཀོ་ཊ་ལན་ཌ་སྲིད་གཞུང་དང་ས་
གནས་མི་དམངས་ཀྱིས་དེའི་གྲས་ནས་ཁེ་ཕན་ལེན་ཐུབ་ལ།ངས་
ཀྱང་དེ་དང་འདྲ་བར་དེའི་གྲས་ནས་ཁེ་ཕན་ལེན་ཐུབ། འདས་
ཟིན་པའི་ལོ་ངོ་དུ་མའི་རིང་ལ། ང་ཚོར་ལས་གཞི་འདིའི་གསར་
སྤེལ་གྱི་སྐུལ་འདེད་ལ་དོ་སྣང་བྱེད་མཁན་རྣམས་ཀྱིས་ཕྱིར་ཕན་
པའི་བསམ་འཆར་མང་པོ་འབྱོར། ཁོང་ཚོས་ང་ཚོའི་ལས་གཞི་
འདིའི་བརྒྱུད་རིམ་ཁྲོད་ནས་མངོན་པའི་ཞུམ་པ་མེད་པའི་སྙིང
སྟོབས་དང༌། ང་ཚོས་ཡུན་རིང་པོར་སྙིང་རུས་ཀྱིས་འབད་པ་
བྱས་པར་བསྟོད་བསྔགས་བླ་ན་མེད་པ་མཛད། གསར་ཤོག་སོ་
སོའི་ཐོག་གི་འདི་དང་འབྲེལ་ཡོད་ཀྱི་རྩོམ་ཡིག་གི་གྲངས་ཀ་
ཡང་སྟོང་ཕྲག་ལས་བརྒལ། ང་ལའང་གྲངས་ལས་འདས་པའི་
འཕྲིན་ཡིག་འབྱོར་ཏེ། ཁོ་ཚོས་ང་ལ་མུ་མཐུད་དུ་རྒྱུན་འཁྱོངས་
བྱས་ནས་རྒྱལ་ཁར་བསྙེག་དགོས་པའི་སྐུལ་མ་བཏང༌། མི་ཚང་
མས་ངའི་བློ་བརྟན་འགྱུར་མེད་ཀྱི་བརྩོན་འགྲུས་ལ་བསྟོད་
བསྔགས་བྱས་ལ། འདི་ཡང་སྟོང་གཏམ་ཞིག་མིན་ཏེ་རྒྱུ་མཚན་
ནི། དེ་ཚོ་ངའི་རྩ་བ་དང་འབྲེལ་ཡོད་ལ། ཕར་བལྟས་ཚོད་ཀྱིས་
ངའི་རྩ་བ་ཟུག་པ་གཏིང་ཟབ།
དེའི་རིང་ལ། ངས་ཆེད་དུ་ངའི་སྲིང་ཆུང་མ་(མར་ཡ་ནེ)ངའི་
མེས་པོའི་སྡོད་ཁང་ལ་ལྟ་སྐོར་དུ་ཁྲིད། ངའི་ཨ་མའི་ཁང་བ་ལེའུ་
སི་གླིང་ཕྲན་དུ་ཡོད། འདིས་ངས་ངེས་པར་དུ་ལས་གཞི་འདི་
ལེགས་པར་སྒྲུབ་དགོས་བསམ་པའི་ཆོད་སེམས་ཇེ་བརྟན་དུ་
བཏང་། ངས་བལྟས་ན་མི་རྣམས་ཀྱིས་ཀྱང་ངས་རྒྱུན་འཁྱོངས་
བྱེད་རྒྱུ་དང་འགྲན་རྩོད་འདི་ལས་རྒྱལ་ཁ་འཐོབ་རྒྱུ་ཡིན་པ་དྲན་
ཡོད་རྒྱུ་མ་རེད། འདི་ཚོང་ལས་ཁོ་ན་ཙམ་མ་ཡིན་པར། དེ་ཡང་
ང་སྒེར་དང་འབྲེལ་བ་དམ་པོ་ཡོད་པས། དེ་ནི་ངའི་ཚོང་ལས་
དང་མི་སྒེར་གཉིས་དམ་དུ་འབྲེལ་བའི་རང་བྱུང་ཐོན་དངོས་
ཤིག་ཡིན།
ངའི་ཨ་མའི་རྗེས་དྲན་གྱི་ཆེད་དུ་མཱ་རེ་མཱ་ཁི་ལོ་དྷི་ཁྲི་རཱམ་ཕི་
ཞེས་པ་ངས་དད་སེམས་རྒྱུན་འཁྱོངས་བྱས་པར་མ་ཟད་རྒྱལ་
ཁ་ཡང་ཐོབ། ངའི་ཨ་མས་རྒྱུན་དུ་ང་ལ་གནམ་རྒན་མར་ཡིད་
ཆེས་བྱས་ཏེ། རང་ཉིད་ངོ་མ་དེ་བྱ་དགོས་གསུངས། ངས་ཁོ་མོས་
གསུངས་པ་ལྟར་བྱེད་ཐུབ་པས་ཡིད་ཧ་ཅང་སྤྲོ། འདི་ནི་མཁས་
མཛངས་ཀྱི་བསླབ་བྱ་ཞིག་ཡིན་ཁོ་ཐག་ཡིན། སེ་ཀོ་ཊ་ལན་ཌ་
ལ་སེ་ཀོ་ཊ་ལན་ཌ་ཡི་བུ་རྒྱུད་ངོ་མ་ཡོད། ཁྲི་རཱམ་ཕུ་རྒྱལ་སྤྱིའི་
གྷོལ་ཧྥི་རྩེད་ཐང་མི་འགྱང་བར་སེ་ཀོ་ཊ་ལན་ཌ་བྱང་ཁུལ་གྱི་
མཚོ་ཁ་ནས་ཀྲོང་ངེར་ལང་ངེས་ཡིན་ནོ། །

ང་ནི་མི་དཀྱུས་མ་ཞིག་ཡིན།

འཇིག་རྟེན་གྱི་ངོ་མཚར་བའི་དོན་དངོས་ཤིག་ནི། མི་རྣམས་ཀྱིས་རང་ཉིད་ཇི་ལྟར་
མཆོག་ཏུ་བཟུང་ན་དེ་ལྟར་ཕལ་བར་འགྱུར་བ་དེ་རེད།
ཨོ་སི་ཀཱ་ཝ་ཡེལ་དྷི།
དེ་ཡང་འོས་སྦྱོང་བ་ཡིན་ཞེས་པའི་ལེ་ཚན་ཐད་གཏོང་
བྱས་ནས་ཡུན་རིང་མ་འགོར་བར་དེའི་མཚན་སྙན་ས་ཁྱབ་རྡོ་
ཁྱབ་ཏུ་སོང་ནས་ལེགས་འགྲུབ་ཆེན་པོ་བྱུང་། ང་ཡང་དེ་མ་
ཐག་ཏུ་བརྙན་འཕྲིན་ཚོང་ལས་བརྡ་ཁྱབ་ལྟེ་གནས་དག་གིས་
འགྲམ་ཆུ་ལྡང་སར་གྱུར། བརྡ་ཁྱབ་ཀྱི་གདན་ཞུའི་ཡི་གེ་མང་བོ་
བར་མ་ཆད་པར་འབྱོར་ཡང་། ངས་ཚང་མ་དང་ལེན་བྱ་ཐབས་
བྲལ། ཡིན་ཡང་། རྟག་ཏུ་ངའི་དྲན་འཛིན་གྱི་ངོར་གསལ་ལྷིང་
ངེར་ཡོད་པ་ནི་བེ་ཟཱ་ཡིད་རྟོན་བྱང་བུའི་བརྡ་སྦྱོར་དེ་རེད།
བརྡ་སྦྱོར་འདི་ཁྱད་མཚར་ཞིག་འདུག་སྟེ། དེ་ཡིས་ངས་རང་
ཉིད་ལ་འཕྱ་སྨོད་ཀྱི་རྣམ་འགྱུར་ཞིག་སྟོན་དུ་བཅུག་པས་ལྟད་
མོ་བ་རྣམས་ལ་མཚར་སྣང་གི་ཚོར་བ་ཞིག་སྟེར་ཡོད་པར་
གདོན་མི་ཟ། ཡིན་ཡང་དོན་དངོས་སུ་ཡ་མཚན་སྐྱེ་དགོས་པ་ནི་
ང་རང་ཁོ་ཚོའི་བློ་ངོར་ཤར་བ་དེ་ལས་ཀྱང་མི་བུ་དཀྱུས་མ་ཞིག་
ཡིན་ལ། ང་ནི་བཀའ་དྲིན་ཚོར་ཐུབ་པའི་མི་དཀྱུས་མ་ཞིག་ཀྱང་
ཡིན། ཕྱོགས་གཞན་ཞིག་ནས་ངར་རང་ཉིད་ལ་འཕྱ་སྨོད་བྱེད
ཐབས་ཀྱི་ཁ་མཚར་ཅུང་ཟད་ཅིག་ཡོད།
ཁང་ཀླད་ཅེས་པའི་ཚོང་ལས་བརྡ་ཁྱབ་ནང་ངས་ཁྲི་
རཱམ་ཕུ་ཐོག་བརྩེགས་ཁང་ཆེན་སྟེང་དུ་ང་རང་གིས་བེ་ཟཱ་ཡིད་
རྟོན་བྱང་བུ་བཟུང་བའི་སྐབས་དེར། གློ་བུར་དུ་རླུང་འཚུབ་ཅིག་
ལྡང་ནས་ངའི་ལག་གི་བེ་ཟཱ་བྱང་བུ་བརྩེགས་རིམ་བཅུ་ལྷག་
ཡོད་པའི་ཁང་ཀླད་ནས་བརྩེགས་འོག་གི་སྲང་ལམ་ལྔ་བའི་ནང་
དུ་ཁུར། དེ་ནས་ངའི་མགོ་བོ་བརྩེགས་འོག་གི་སྙིགས་སྒམ་ནང་
དུ་བསྲིངས་ནས་བོར་སོང་བའི་བྱང་བུ་གང་བྱུང་དུ་འཚོལ། དེ་
ནི་གྱོན་ཆས་གཙང་མ་གོན་པའི་བུད་མེད་ཅིག་སྲང་ལམ་ལྔ་བ་
བརྒྱུད་ནས་འགྲོ་བའི་སྐབས་དང་ཁེལ་འདུག མོས་ངའི་མགོ་བོ་
སྙིགས་སྒམ་ལས་ཕྱིར་ཕྱུང་བ་མཐོང་ཚེ་ཁོ་མོས་ང་ལ་ཁྲེལ་
དགོད་ཅིག་བྱས་རྗེས། “ངའི་བསམ་པར་ཁོས་ཇི་འདྲའི་བྱ་བ་
རླབས་ཆེན་ཞིག་སྒྲུབ་ཀྱིན་འདུག་ཨང་སྙམ། ”ཞེས་ཆིག་ལབ་
བྱས། ལར་བརྡ་ཁྱབ་དེའི་མཚོན་དོན་བེ་ཟཱ་བྱང་བུས་ངའི་རྒྱུ་
ནོར་ལ་བདེ་འཇགས་འགན་སྲུང་འདོན་སྤྲོད་བྱེད་ཐུབ་པ་ངས་
ཤེས་ཀྱིན་མེད་པ་ཡིན་ལ། ཡང་ཕྱོགས་གཞན་ཞིག་ནས་བཤད་
འདིས་མི་རྣམས་ལ་ང་ནི་རང་ཉིད་ཀྱི་རྒྱུ་ནོར་སྲུང་སྐྱོབ་ན།
ཕྱིར་དུ་ཅི་ལ་ཡང་མི་འཛེམ་པར་སྙིགས་སྒམ་གྱི་ནང་དུ་མཆོང་
སྲིད་པའི་གླེན་པ་ཞིག་ཡིན་པ་མཚོན་ཡོད་པ་རེད།
གལ་ཏེ་ཁྱེད་ཅག་གིས་བརྡ་ཁྱབ་འདི་ལ་བསམ་མནོ་ཞིབ་མོ་
ཞིག་བཏང་ཡོད་ན། དེས་ཚད་ངེས་ཅན་ཞིག་ནས་ང་ནི་མི་
གཞན་པ་དང་འདྲ་བར་སྤྱིར་བཏང་གི་མི་ཞིག་ཡིན་པ་མཚོན་
ལ། འདས་སོང་ལ་ཕྱིར་དྲན་རེ་བྱས་ན་ངའི་སྔོན་ཆད་ཀྱི་བྱ་སྤྱོད་
དེ་དག་གི་ཁྲོད་དུ་ང་རང་ཆེས་དགའ་ས་དེ་ནི་ང་རང་མི་ཕལ་
བ་ཞིག་ཏུ་འགྱུར་བར་མི་སྐྲག་པ་དེ་ཡིན། རྒྱུ་མཚན།ང་རང་མ་
གཞི་ནས་མི་ཕལ་བ་ཞིག་ཡིན་པས་སོ། །
ཁྱེད་ཀྱིས་བྱ་བ་ཅི་སྒྲུབ་དང༌།ངས་ལས་གང་ཞིག་བྱེད་ཀྱིན་ཡོད་
མེད་དེ་གཙོ་བོ་མ་རེད། མ་གཞི་འུ་ཅག་ཚང་མ་ལ་ཐུན་མོང་གི་
ཁྱད་ཆོས་མང་པོ་ཞིག་ཡོད། བརྡ་ཁྱབ་འདི་ལས་འུ་ཅག་ལ་
འཐོབ་པའི་བསླབ་བྱ་དང་པོ་ནི་ཡིད་རྟོན་བྱང་བུས་འདོན་སྤྲོད་
བྱས་པའི་འགན་སྲུང་ལ་རྒྱུས་ལོན་བྱེད་པ་དེ་མིན་པར། བསླབ་
བྱ་གཉིས་པ་སྟེ། ཚོང་རྫས་ཤིག་མངགས་ཉོ་མ་བྱས་གོང་ལ་ཁྱེད་
ཀྱིས་མ་མཐར་ཡང་དངོས་པོ་དེས་ཁྱེད་ལ་ཅི་ཞིག་མཁོ་སྤྲོད་
བྱེད་པ་གསལ་བོ་ཤེས་དགོས་ལ། དེ་ལྟར་བྱེད་ཐུབ་ན། ཁྱེད་མ་
མཐར་ཡང་ང་དང་མཚུངས་པར་གད་སྙིགས་སྒམ་དེའི་མགོ་
རྟིང་སློག་མི་དགོས་སོ། །
སྔོན་ཆད་མི་ཞིག་གིས་ང་ལ་དྲི་བ་འདི་འདྲ་ཞིག་དྲིས་མྱོང༌།
ཅིའི་ཕྱིར་དུ་རྒྱལ་ཡོངས་སུ་ཚ་ཚ་འུར་འུར་གྱི་གཟའ་མཇུག་གི་
མཚན་མོའི་ཡུལ་དངོས་ཞེས་པའི་གློག་བརྙན་ལེ་ཚན་དེ་བསྟན་
པ་ཡིན་ཟེར། གཞན་ཡང་། ཁྲི་རཱམ་ཕི་གཤོག་པའི་ཁང་ཁྱིམ།
ཞེས་པའི་དགོད་སློང་ཟློས་གར་ཐུང་ངུ་དེའི་ནང་དུ། ངས་གྱོན་
གོས་སེར་བོ་གསེར་མདོག་ཅན་ཞིག་གྱོན་ནས་ཡོད་ཅིང་། ཅ་ཅོ་
སྒྲོག་པའི་བྱ་ཕྲུག་ཁྱུ་གཅིག་ངའི་རྗེས་དེད་ནས་ཡོང་གིན་ཡོད།
ངས་དྲི་བ་དེར་བྱིན་པའི་དྲིས་ལན་ནི། ཅིའི་ཕྱིར་མི་ཆོག་པ་ཡིན།
བྱ་ཕྲུག་ཅིག་གི་བཟོ་དབྱིབས་ལྟར་མངོན་པའི་གྲོས་གཞི་དེ་ངས་
དང་ལེན་མ་བྱས་པ་བདེན་མོད། འོན་ཀྱང༌། གཞན་ཚབ་རང་
བྱེད་ཀྱི་འཁྲབ་ཆས་སེར་པོ་འདི་ཡང་དང་མའི་བཟོ་དབྱིབས་
ལས་ཧ་ལས་པའི་བཟང་པོ་ཞིག་མིན་པ་འདྲ། དགོད་སློང་གར་
ཐུང་འདིས་མི་རྣམས་ཀྱི་སྣང་ངོར་བག་ཆགས་བཞག་པ་གཏིང་
ཟབ་པར་མ་ཟད། འདི་ལས་མི་ཀུན་ལ་སྤྲོ་སྐྱིད་ཀྱང་གནང་ཡོད།
གཟའ་མཇུག་གི་མཚན་མོའི་ཡུལ་དངོས། ཞེས་པའི་ནང་གི་
ལེའུ་གཞན་ཞིག་ཏུ་དུང་བརྗོད་སྒྲུང་གཏམ་པ་ཞིག་ཞིབ་རྗོད་
བྱས་པའི་ཟློས་གར་ཐུང་ངུ་ཞིག་ཡོད་ལ། དུས་མཚུངས་སུ་བརྗོད་
བྱའི་མི་སྣ་གཙོ་བོ་ནི་ས་ཁང་བདག་ཁོངས་ཀྱི་སྒེར་སྡོམ་པ་ཆེན་
པོ་ཞིག་ཀྱང་ཡིན། ཁོ་རང་སྲང་ལམ་ལྔ་བའི་མཁའ་སྙེག་ཐོག་
ཁང་ཞིག་ཏུ་གཞི་སྡོད་བྱས་ཡོད།
ཁྱེད་ཅག་ལ་ཕལ་ཆེར་ལེའུ་འདིར་བལྟ་བའི་ལས་སྐལ་མེད།
ཡིན་ནའང་ང་རང་ལེའུ་འདིར་ཧ་ཅང་དགའ། སྐབས་དེ་དུས།
ཚན་བྱང་དུ་དགོད་སློང་གར་ཐུང་ངུ་ཧ་ཅང་མང་བས་ལེའུ་
འདིའི་འཁྲབ་ཚན་དེ་མངགས་གཏོང་ལེ་ཚན་གྱི་རེའུ་མིག་ཏུ་
འགོད་མ་ཐུབ། ཡིན་ནའང་ངས་བལྟས་ན་རང་ཉིད་ནི་བརྩམས་
སྒྲུང་འདིའི་ནང་གི་མི་སྣ་དེའི་ཕུལ་དུ་བྱུང་བའི་དཔེ་མཚོན་ཡིན་
པར་འདོད་ལ། མི་རྣམས་ཀྱིས་ངའི་ཉམས་མྱོང་གཞིར་བཟུང་
ནས་སྒྲུང་གཏམ་ཞིག་གསར་རྩོམ་བྱས་ན་ཆོག་ཆོག་ཡིན་ཏེ། ང་
ལ་འཆར་ཡན་གྱི་བརྩེ་དུང་གི་ལོ་རྒྱུས་རབ་དང་རིམ་པ་ཞིག་
ཡོད་ལ། ང་ཡང་སྲང་ལམ་ལྔ་བའི་ཐོག་ཁང་དུ་གཞི་སྡོད་བྱས་
ཡོད་པར་མ་ཟད། ང་ལ་ཡོན་ཏན་ཡོད། དེ་ལྟ་ན་ཡང་ང་བག་
མེད་ཡིན་པས་འཚོ་བའི་སྤྲོ་སྐྱིད་ལ་རྫོགས་མཐའ་མེད།
ང་རང་ཨ་མེའི་རྟགས་མའི་བྱ་དགའ་གནང་བའི་མཛད་སྒོ་
རུ་ཆས། སྐབས་དེར་མེ་གྷིན་མོ་ལཱ་ལེ་དང་མཉམ་དུ་ལྗང་
མདོག་གི་ས་ཞིང་། ཞེས་པའི་གླུ་དབྱངས་མཉམ་ལེན་བྱེད་པའི་
སྐལ་བ་བྱུང་། མི་མང་པོ་ཞིག་མཚར་སྣང་གིས་ཁེངས་ནས་ཡོད་
པ་ངས་ཤེས་མོད། འོན་ཀྱང་། ང་ཚོ་ཚང་མས་སྐབས་དེའི་སྤྲོ་
སྐྱིད་ལ་མྱོང་རོལ་བྱས། གཞན་ཡང་ང་རང་མྱོས་པའི་གྱད་རྩལ་
ལེ་ཚན་གྱི་བན་སི་མཱ་ཁི་མཱ་ཧོན་རཱ་སི་ཀྲིལ་མཱམ་ནེ་ཡཱ་དང་
གྱད་རྩལ་གྱི་ཡུལ་དངོས་སུ་འཇུ་རེས་བྱེད་སྐབས། གོང་དང་
འདྲ་བའི་གནས་ཚུལ་བྱུང་བ་སྟེ། མི་ཚང་མ་ཧ་ལས་ཤིང་ཧང་
སངས་ནས་ཡོད་ཀྱང་། ང་རང་སྤྲོ་སྐྱིད་ཀྱིས་ཁེངས་ནས་ཡོད།
བདེན་ཏེ། ས་ཁང་བདག་ཁོངས་ཀྱི་ཚོང་བ་ཞིག་ལ་མཚོན་ནས་
བཤད་ན། འདི་འདྲའི་དོན་དག་ནི་ཉུང་བའི་ནང་གི་དཀོན་པོ་
དེའང་ཡིན་སྲིད། འོན་ཀྱང༌། ང་ལ་མཚོན་ན། འདི་ནི་ཉམས་
ལེན་གསར་བ་ཞིག་ཡིན་ལ་བརྒྱུད་རིམ་འདི་ལ་ངས་ལོངས་སྤྱོད་
བྱེད་ཐུབ།
འདི་ནི་ངས་བརྗོད་པར་འདོད་པའི་ལྟ་བ་སྟེ། གདམ་ཀ་བྱེད་
པར་མི་སྐྲག་པར་སྤོབས་པ་བསྐྱེད་དེ་འདེམས་དང་ལོངས་སུ་
སྤྱོད་ཐུབ། རྒྱུ་མཚན་ནི་བརྒྱུད་རིམ་འདི་ལས་མི་གཞན་པ་གང་
མང་ཞིག་ལའང་སྤྲོ་སྐྱིད་སྟེར་ངེས་པས་སོ། །དེ་བཞིན་ངས་རྩོད་
ཀྱིན་པ་ནི་ལས་ཀ་བསྒྲུབས་ན་ངེས་པར་དུ་གཟབ་ནན་ངང་
བསྒྲུབ་དགོས་པ་ལས་རང་ཉིད་ལ་ནན་ཏན་བྱེད་པ་ཐལ་ཆེར་
མི་རུང་ལ། རང་ཉིད་བློ་བདེ་བག་ཕེབས་དང་གྲུང་ཤ་དོད་པོའི་
ངང་ནས་འཚོ་བའི་བྲོ་བ་ལོངས་སུ་སྤྱོད་པ་ལ་ཚོད་ལྟ་བྱོས་དང༌།
འདི་དག་ནི་རང་ཉིད་ཀྱིས་སྤྲོ་སྐྱིད་ཀྱི་འཚོ་བ་ལོངས་སུ་སྤྱོད་པ་
དང་མཛེས་སྡུག་གི་ཕྱིར་དྲན་ཞིག་བསྐྲུན་ཐུབ་པའི་མན་ངག་
འབའ་ཞིག་གོ། །

རང་ཉིད་ཀྱི་རིག་ཤེས་ལ་ཡིད་རྟོན་བྱོས།

མངོན་རྟོགས་ནི་བག་ཉལ་གྱི་དྲན་ཤེས་ལས་བྱུང་བའི་འཛིན་སྟངས་ཤིག་གོ །
ཁཱར་རྗང་།
ལྷན་སྐྱེས་ཀྱི་རིག་པ། མངོན་རྟོགས། གསར་རྟོགས་ཀྱི་
ཤེས་པ་ཞེས་པའི་ཐ་སྙད་འདི་དག་ང་ཚོའི་རྣ་འཛིན་དབང་ཤེས་
ཀྱིས་ཡང་ཡང་ཐོས་པར་མ་ཟད་འུ་ཅག་དང་ལྷན་ཅིག་ཏུ་གྲུབ་
ང་ཚོས་ངེས་པར་པའི་ནང་སེམས་ཀྱི་ཤེས་པ་ཤ་སྟག་རེད།
རྟོགས་དགོས་པའི་གལ་གནད་དམ། གལ་འགངས་ཆེ་བ་ནི་ཤེས་
པ་དེ་དག་ཇི་ལྟར་རང་རྒྱུད་དུ་མངོན་པར་བྱེད་ཚུལ་དེ་རེད།
ཁྱོད་ལ་ཁྱད་འཕགས་ཀྱི་སློབ་གསོའི་རྒྱབ་ལྗོངས་ཡོད་ཀྱང་རུང་།
ཁྱོད་ཀྱིས་མངོན་རྟོགས་ཀྱི་ཤེས་པ་རང་རྒྱུད་དུ་མངོན་པར་བྱེད་
མ་ཐུབ་ཚེ། ནམ་ཡང་རྒྱལ་ཁའི་རི་རྩེར་འཛེག་པའི་ལམ་བུ་མེད་
པ་དང་གཉིས་སུ་མ་མཆིས་སོ། །
མངོན་རྟོགས་ཀྱི་ཤེས་པ་ནི་གབ་ཚིག་དང་འདྲ་བའི་
གསང་བ་ཞིག་ཡིན། དེ་བས། སྐྱེ་བོ་ཐ་མལ་བ་ཚོ་ཤེས་པ་འདི་
དག་ཇི་ལྟར་རང་རྒྱུད་དུ་མངོན་པར་བྱེད་ཚུལ་ལ་རྨོངས་པར་
མ་ཟད། དེ་ནི་ཚོང་ལས་ཀྱི་ལས་དོན་ལ་བྱུང་ཆ་ལྡན་པའི་མི་བུ་
དག་ལའང་ལྐོག་གྱུར་ཡིན། ཚོང་ལས་ཀྱི་ལྷན་སྐྱེས་རིག་པ་རང་
རྒྱུད་ལ་སྐྱེས་ཚུལ་འདི་ཧ་ཅང་འགྲེལ་བར་དཀའ་བས་ན། འགའ་
ཤས་ནི་རྟགས་དང་མཚན་མ་གང་རུང་གིས་ཀྱང་སྒྲུབ་མི་ནུས་
སོ། །ཡིན་ཡང་། སྐབས་འགར་རིག་པ་དེ་དག་གིས་ཁྱོད་རང་
ཚོང་བ་དང་ཚོང་དོན་ལ་ལ་ཞིག་དང་འབྲལ་དགོས་པའི་བརྡ་
ཙམ་སྟོན་སྲིད།
དཔེར་ན། ངས་མཱ་ཁི་བྷིར་རྣེ་ཋི་དང་མཉམ་དུ་སྐར་ཆ་འགར་
ལབ་གླེང་བྱས་པར་བརྟེན། ངས་ཁོང་ནི་ཡིད་རྟོན་བྱེད་ཆོག་
པའི་མི་བུ་ཞིག་ཡིན་པ་གསལ་བོར་རྟོགས། ཕྱོགས་གཞན་ཞིག་
ནས་བརྗོད་ན། མི་ཁ་ཤས་ལ་འཕྲད་མ་ཐོག་ནས་ཞེན་ལོག་ཡོང་
གིན་འདུག ངས་རང་ཉིད་ཀྱི་རིག་ཤེས་ལ་བློ་འཁེལ་བའི་རྒྱུ་
མཚན་ཡོད། ཁཱར་རྗང་གིས་གསུངས་པ་ལྟར་ན། ང་ཚོས་ཉིན་
རེའི་ལས་ཞུགས་སམ་ལས་ཀ་བྱེད་སྐབས་གསལ་རིག་གི་ཀླད་
པའི་བརྒྱ་ཆ་༥མ་གཏོགས་བཀོལ་ཐུབ་ཀྱི་མེད། གལ་ཏེ་ང་ཚོས་
དྲན་རིག་མ་གསལ་བའམ་མངོན་པར་མི་གསལ་བའི་ཤེས་པ་དེ་
དག་གསལ་རིག་གི་ངོ་བོར་བསྒྱུར་ཐུབ་ན། ང་ཚོར་བློ་ཡུལ་ལས་
འདས་པའི་གྲུབ་འབྲས་འབྱུང་སྲིད། མཚམས་རེར། ངའི་བསམ་
པར་འདི་ནི་ང་ཚོའི་གསར་རྟོགས་ཀྱི་ནུས་པ་མངོན་འགྱུར་བྱེད
པའི་དངོས་རྒྱུ་ཁོ་ན་དེ་རེད་ཨང་སྙམ། གང་ལྟར། དོན་དངོས་
སུ་མངོན་རྟོགས་ནི་སྐྱེད་སྲིང་དང་སྟངས་འཛིན་བྱེད་ཐུབ་པ་
ཞིག་ཡིན། ཁྱོད་ཚོས་དམིགས་པ་གཅིག་ལ་གཏད་པའི་དུས་
སྐབས་དེ་འདྲ་ཡོད་པ་དོ་སྣང་བྱུང་ངམ། དཔེར་ན། འཚོ་གནས་
སྦྱོང་བརྡར་གྱི་བར་སྐབས་སམ་ཡིག་རྒྱུགས་གལ་ཆེན་གང་ཞིག་
ལེན་དགོས་པའི་སྐབས། ང་ཚོ་ཧ་ཅང་གི་གཟབ་ནན་ཅན་དུ་
འགྱུར་ཡོང་། དེར་མ་ཟད་གློ་བུར་དུ་ང་ཚོས་བཤད་པའི་སྐད་ཆ་
རེ་རེའམ་བྱ་བ་རེ་རེ་ནན་ཏན་དུ་འགྱུར་ཡོང་། དེ་ནི་གསར་
རྟོགས་ཀྱི་ཤེས་པ་རང་རྒྱུད་དུ་ཡོད་པའི་སྒྲུབ་བྱེད་ཡང་དག་
ཅིག་གོ། །སྐབས་རེར། གཏན་ཚིགས་དང་མངོན་རྟོགས་གཉིས་
ཀྱིས་ལམ་ཕྱོགས་མི་འདྲ་བ་གཉིས་བསྟན་ཀྱང་།ཁྱོད་ཀྱིས་གཉིས་
ཀའི་གནས་སྟངས་ལེགས་པར་རྟོགས་པའི་སྒོ་ནས་གདམ་གསེས་
མ་ནོར་བ་བྱ་དགོས།
ངའི་ཡིད་ངོར་ཧ་ཅང་གསལ་བོར་དྲན་པའི་གནས་ཚུལ་ཞིག་ནི།
དང་ཐོག་ངས་སྲང་ལམ་ཨང་རྟགས༤༠བ་ཉོ་སྐབས།ངའི་མཐའ་
འཁོར་གྱི་ཤེས་ཡོན་པ་དག་གིས་སྲང་ལམ་དེ་ནི་གཏན་སྡོད་ས་
གནས་སུ་བསྒྱུར་སྲིད་པའི་བསམ་ཚུལ་ཡང་ཡང་བཏོན། འོན་
ཀྱང་། ངས་རྒྱུ་མཚན་གང་ཡང་མེད་པར་ཁོང་ཚོའི་བསམ་ཚུལ་
དང་ལེན་མ་བྱས་པ་ཡིན། ངའི་ལྷན་སྐྱེས་ཀྱི་བློ་རིག་གིས་དེ་ནི་
ཚོང་ལས་ཀྱི་ས་ཆ་ལེགས་པོ་ཞིག་ཡིན་པའི་བརྡ་ཡང་ཡང་
བསྟན། ང་ནི་རང་ཉིད་ཀྱི་གདམ་ཀ་ལ་ཡིད་ཆེས་ཡོད། ས་
གནས་དེ་ནི་ད་ལྟ་ཚོང་ལས་ལྟེ་གནས་ཤིག་ཏུ་འགྱུར་བཞིན་
ཡོད་པར་མ་ཟད་དེ་ནས་མི་མང་བོར་ཁེ་བཟང་ཆེན་པོ་རག་
གིན་ཡོད། ཡང་ཅིག་བཤད་ན། ད་ལྟ་སྲང་ལམ་ཨང་རྟགས ༤༠
བ་ཡི་ཁྲོམ་རའི་རིན་གོང་ཨ་སྒོར་དུང་ཕྱུར་ལྔ་ལས་བརྒལ་ཡོད།
ངས་ཆེས་ཐོག་མར་གྷོལ་ཧྥི་སྤོ་ལོའི་རྩེད་ར་ཚོང་གཉེར་བྱེད་
སྐབས། ངའི་ལྷན་སྐྱེས་ཀྱི་རིག་པས་འདི་ནི་ཤིན་ཏུ་མདུན་ལམ་
ཡོད་པའི་མ་རྩ་གཏོང་ཕྱོགས་ཤིག་རེད་ཅེས་པའི་ལམ་བསྟན།ད་
ལྟ་ཞིབ་འདང་རེ་བརྒྱབ་ན། ང་རང་གྷོལ་ཧྥི་སྤོ་ལོ་ལ་ཏོག་ཙམ་
དགའ་ཞེན་ཆེ་དྲགས་པ་རྟོགས་ཡོང༌། འོན་ཀྱང་། འདི་ནི་ལེགས་
འགྲུབ་ཀྱི་རྒྱུ་རྐྱེན་འགངས་ཆེན་ཞིག་ཡིན། གལ་ཏེ་ངས་དགའ་
ཞེན་དང་འཛུགས་སྐྲུན་མཉམ་སྒྲིལ་ཐུབ་ཚེ། ང་ཡིས་རང་ཉིད་
ཀྱི་གྷོལ་ཧྥི་སྤོ་ལོའི་བྱ་གཞག་ལ་རྨང་གཞི་ཧ་ཅང་བརྟན་པོ་ཞིག་
འདིང་ཐུབ་ཡོད། ངས་འཛམ་གླིང་གི་གྷོལ་ཧྥི་སྤོ་ལོའི་རྩེད་ར་
ཇུས་འགོད་པ་ཆེས་ཕུལ་བྱུང་ཞིག་གདན་དྲངས་ཏེ།ཁོ་ཚོ་དང་
མཉམ་དུ་ཡུན་རིང་ལ་ལས་ཀ་བསྒྲུབས་པས་གྲུབ་འབྲས་ལེགས་
པོ་བྱུང་། ང་ཡིས་རང་གི་མངོན་རྟོགས་དང་དཔྱོད་ཤེས་གཉིས་
ཟུང་འབྲེལ་བྱས་པས་ཐེངས་འདིར་ལེགས་འགྲུབ་ཆེན་པོ་བྱུང་
ངོ་།།
ཁྱོད་ཀྱིས་རང་གི་ཐག་གཅོད་ལ་དཔྱད་ཞིབ་ནན་མོ་གཏོང་བ་
བཞིན་དུ། ཁྱོད་ཀྱིས་རང་གི་མངོན་རྟོགས་དང་དེས་བཤད་པ་
ཡོད་ཚད་ལ་དོགས་ཟོན་ནན་མོ་བྱ་འོས། དུས་ཚོད་མང་ཙམ་
སྤྱད་དེ་རང་སེམས་ལ་ཉོན་དང་། ཁྱོད་ཀྱིས་རང་ཉིད་ཀྱི་མངོན་
རྟོགས་དེ་རྗེས་ཐོབ་ཀྱི་འཇོན་ཐང་འདྲ་བར་བཟུང་ན། དེ་དག་
གིས་གནས་བབ་གང་རུང་ཞིག་གི་འོག་ཏུའང་ཁྱོད་ལ་ཐུན་མོང་
མ་ཡིན་པའི་ལེགས་ཆ་བསྐྲུན་ཐུབ། ང་ཚོར་མངོན་སུམ་གྱི་སྤྱོད
ཡུལ་དང་བྲལ་བའི་མཐོང་ཐོས་སྣ་ཚོགས་ཤིག་མཆིས་ནའང༌།
ལྷན་སྐྱེས་ཀྱི་བློ་རིག་གིས་ང་ཚོར་སྣེ་ཁྲིད་དེ་འོས་འཚམ་གྱི་
གདམ་ཀ་བྱེད་ཐུབ། དཔེར་ན། ཁྱོད་རང་མུ་མེད་ནགས་ཚལ་
སྟུག་པོ་ཞིག་ཏུ་གནས་སྐབས། ཁྱོད་ཀྱིས་ས་བཀྲ་ལེགས་པོ་ཞིག་
གདམ་མམ། ཡང་ན་ཉམས་མྱོང་ཕུན་སུམ་ཚོགས་པའི་སྣེ་ཤན་
པ་ཞིག་གདམ། འདི་གཉིས་ལས་ཁྱོད་ཀྱིས་སྣེ་ཤན་པ་གདམ་
ངེས་ཡིན།སྣེ་ཤན་པ་ལ་ཉམས་མྱོང་ཕུན་སུམ་ཚོགས་པ་ལྡན་
པས། ཁྱོད་དང་མཉམ་དུ་བགྲོད་ཐུབ།དེ་བཞིན་ཁྱོད་ལའང་ལྷན་
སྐྱེས་ཀྱི་རིག་པ་ཡོད་པས་དེ་ལེགས་པར་སྤྱོད་ཐུབ་དགོས་སོ། །
